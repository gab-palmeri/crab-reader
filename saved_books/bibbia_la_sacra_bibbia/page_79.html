<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: Apocalisse</h1>
  <h2 id="toc_1">Apocalisse di Giovanni</h2>
  <h3 id="toc_2">1</h3>
  <p><sup id="toc_3">1</sup>Rivelazione di Gesù Cristo che Dio gli diede per render noto ai suoi servi le cose che devono presto accadere, e che egli manifestò inviando il suo angelo al suo servo Giovanni. <sup id="toc_4">2</sup>Questi attesta la parola di Dio e la testimonianza di Gesù Cristo, riferendo ciò che ha visto. <sup id="toc_5">3</sup>Beato chi legge e beati coloro che ascoltano le parole di questa profezia e mettono in pratica le cose che vi sono scritte. Perché il tempo è vicino.</p>
  <p><sup id="toc_6">4</sup>Giovanni alle sette Chiese che sono in Asia: grazia a voi e pace da Colui che è, che era e che viene, dai sette spiriti che stanno davanti al suo trono, <sup id="toc_7">5</sup>e da Gesù Cristo, il testimone fedele, il primogenito dei morti e il principe dei re della terra.</p>
  <p>A Colui che ci ama e ci ha liberati dai nostri peccati con il suo sangue, <sup id="toc_8">6</sup>che ha fatto di noi un regno di sacerdoti per il suo Dio e Padre, a lui la gloria e la potenza nei secoli dei secoli. Amen.</p>
  <p class="testo_rientrato"><sup id="toc_9">7</sup><i>Ecco, viene sulle nubi</i>
e ognuno <i>lo vedrà;<br/></i>
anche quelli che lo <i>trafissero<br/>
e tutte le nazioni della terra si batteranno per lui il petto</i>.</p>
  <p>Sì, Amen!</p>
  <p><sup id="toc_10">8</sup>Io sono l’Alfa e l’Omega, dice il Signore Dio, Colui che è, che era e che viene, l’Onnipotente!</p>
  <p><sup id="toc_11">9</sup>Io, Giovanni, vostro fratello e vostro compagno nella tribolazione, nel regno e nella costanza in Gesù, mi trovavo nell’isola chiamata Patmos a causa della parola di Dio e della testimonianza resa a Gesù. <sup id="toc_12">10</sup>Rapito in estasi, nel giorno del Signore, udii dietro di me una voce potente, come di tromba, che diceva: <sup id="toc_13">11</sup>Quello che vedi, scrivilo in un libro e mandalo alle sette Chiese: a Èfeso, a Smirne, a Pèrgamo, a Tiàtira, a Sardi, a Filadèlfia e a Laodicèa. <sup id="toc_14">12</sup>Ora, come mi voltai per vedere chi fosse colui che mi parlava, vidi sette candelabri d’oro <sup id="toc_15">13</sup>e in mezzo ai candelabri c’era uno <i>simile a figlio di uomo, con un abito lungo fino ai piedi</i>
e <i>cinto</i>
al petto con una fascia <i>d’oro</i>. <sup id="toc_16">14</sup><i>I capelli della testa erano candidi, simili a lana</i>
candida, <i>come neve. Aveva gli occhi</i>
fiammeggianti come fuoco, <sup id="toc_17">15</sup><i>i piedi avevano l’aspetto del bronzo splendente</i>
purificato nel crogiuolo. <i>La voce era simile al fragore di grandi acque</i>. <sup id="toc_18">16</sup>Nella destra teneva sette stelle, dalla bocca gli usciva una spada affilata a doppio taglio e il suo volto somigliava al sole quando splende in tutta la sua forza.</p>
  <p><sup id="toc_19">17</sup>Appena lo vidi, caddi ai suoi piedi come morto. Ma egli, posando su di me la destra, mi disse: Non temere! Io sono il Primo e l’Ultimo <sup id="toc_20">18</sup>e il Vivente. Io ero morto, ma ora vivo per sempre e ho potere sopra la morte e sopra gli inferi. <sup id="toc_21">19</sup>Scrivi dunque le cose che hai visto, quelle che sono e quelle che accadranno dopo. <sup id="toc_22">20</sup>Questo è il senso recondito delle sette stelle che hai visto nella mia destra e dei sette candelabri d’oro, eccolo: le sette stelle sono gli angeli delle sette Chiese e le sette lampade sono le sette Chiese.</p>
  <h3 id="toc_23">2</h3>
  <p><sup id="toc_24">1</sup>All’angelo della Chiesa di Èfeso scrivi:</p>
  <p>Così parla Colui che tiene le sette stelle nella sua destra e cammina in mezzo ai sette candelabri d’oro: <sup id="toc_25">2</sup>Conosco le tue opere, la tua fatica e la tua costanza, per cui non puoi sopportare i cattivi; li hai messi alla prova – quelli che si dicono apostoli e non lo sono – e li hai trovati bugiardi. <sup id="toc_26">3</sup>Sei costante e hai molto sopportato per il mio nome, senza stancarti. <sup id="toc_27">4</sup>Ho però da rimproverarti che hai abbandonato il tuo amore di prima. <sup id="toc_28">5</sup>Ricorda dunque da dove sei caduto, ravvediti e compi le opere di prima. Se non ti ravvederai, verrò da te e rimuoverò il tuo candelabro dal suo posto. <sup id="toc_29">6</sup>Tuttavia hai questo di buono, che detesti le opere dei Nicolaìti, che anch’io detesto.</p>
  <p><sup id="toc_30">7</sup>Chi ha orecchi, ascolti ciò che lo Spirito dice alle Chiese: Al vincitore darò da mangiare dell’albero della vita, che sta nel paradiso di Dio.</p>
  <p><sup id="toc_31">8</sup>All’angelo della Chiesa di Smirne scrivi:</p>
  <p>Così parla il Primo e l’Ultimo, che era morto ed è tornato alla vita: <sup id="toc_32">9</sup>Conosco la tua tribolazione, la tua povertà – tuttavia sei ricco – e la calunnia da parte di quelli che si proclamano Giudei e non lo sono, ma appartengono alla sinagoga di satana. <sup id="toc_33">10</sup>Non temere ciò che stai per soffrire: ecco, il diavolo sta per gettare alcuni di voi in carcere, per mettervi alla prova e avrete una tribolazione per dieci giorni. Sii fedele fino alla morte e ti darò la corona della vita.</p>
  <p><sup id="toc_34">11</sup>Chi ha orecchi, ascolti ciò che lo Spirito dice alle Chiese: Il vincitore non sarà colpito dalla seconda morte.</p>
  <p><sup id="toc_35">12</sup>All’angelo della Chiesa di Pèrgamo scrivi:</p>
  <p>Così parla Colui che ha la spada affilata a due tagli: <sup id="toc_36">13</sup>So che abiti dove satana ha il suo trono; tuttavia tu tieni saldo il mio nome e non hai rinnegato la mia fede neppure al tempo in cui Antìpa, il mio fedele testimone, fu messo a morte nella vostra città, dimora di satana. <sup id="toc_37">14</sup>Ma ho da rimproverarti alcune cose: hai presso di te seguaci della dottrina di Balaàm, il quale insegnava a Balak a provocare la caduta dei figli d’Israele, spingendoli a mangiare carni immolate agli idoli e ad abbandonarsi alla fornicazione. <sup id="toc_38">15</sup>Così pure hai di quelli che seguono la dottrina dei Nicolaìti. <sup id="toc_39">16</sup>Ravvediti dunque; altrimenti verrò presto da te e combatterò contro di loro con la spada della mia bocca.</p>
  <p><sup id="toc_40">17</sup>Chi ha orecchi, ascolti ciò che lo Spirito dice alle Chiese: Al vincitore darò la manna nascosta e una pietruzza bianca sulla quale sta scritto un nome nuovo, che nessuno conosce all’infuori di chi la riceve.</p>
  <p><sup id="toc_41">18</sup>All’angelo della Chiesa di Tiàtira scrivi:</p>
  <p>Così parla il Figlio di Dio, Colui che ha <i>gli occhi</i>
fiammeggianti come <i>fuoco e i piedi simili a bronzo splendente</i>. <sup id="toc_42">19</sup>Conosco le tue opere, la carità, la fede, il servizio e la costanza e so che le tue ultime opere sono migliori delle prime. <sup id="toc_43">20</sup>Ma ho da rimproverarti che lasci fare a Iezabèle, la donna che si spaccia per profetessa e insegna e seduce i miei servi inducendoli a darsi alla fornicazione e a mangiare carni immolate agli idoli. <sup id="toc_44">21</sup>Io le ho dato tempo per ravvedersi, ma essa non si vuol ravvedere dalla sua dissolutezza. <sup id="toc_45">22</sup>Ebbene, io getterò lei in un letto di dolore e coloro che commettono adulterio con lei in una grande tribolazione, se non si ravvederanno dalle opere che ha loro insegnato. <sup id="toc_46">23</sup>Colpirò a morte i suoi figli e tutte le Chiese sapranno che io sono Colui che scruta gli affetti e i pensieri degli uomini, e darò a ciascuno di voi secondo le proprie opere. <sup id="toc_47">24</sup>A voi di Tiàtira invece che non seguite questa dottrina, che non avete conosciuto le profondità di satana – come le chiamano – non imporrò altri pesi; <sup id="toc_48">25</sup>ma quello che possedete tenetelo saldo fino al mio ritorno. <sup id="toc_49">26</sup>Al vincitore che persevera sino alla fine nelle mie opere,</p>
  <p class="testo_rientrato">darò autorità sopra <i>le nazioni;<br/></i> <sup id="toc_50">27</sup><i>le pascolerà con bastone di ferro<br/>
e le frantumerà come vasi di terracotta</i>,</p>
  <p><sup id="toc_51">28</sup>con la stessa autorità che a me fu data dal Padre mio e darò a lui la stella del mattino. <sup id="toc_52">29</sup>Chi ha orecchi, ascolti ciò che lo Spirito dice alle Chiese.</p>
  <h3 id="toc_53">3</h3>
  <p><sup id="toc_54">1</sup>All’angelo della Chiesa di Sardi scrivi:</p>
  <p>Così parla Colui che possiede i sette spiriti di Dio e le sette stelle: Conosco le tue opere; ti si crede vivo e invece sei morto. <sup id="toc_55">2</sup>Svegliati e rinvigorisci ciò che rimane e sta per morire, perché non ho trovato le tue opere perfette davanti al mio Dio. <sup id="toc_56">3</sup>Ricorda dunque come hai accolto la parola, osservala e ravvediti, perché se non sarai vigilante, verrò come un ladro senza che tu sappia in quale ora io verrò da te. <sup id="toc_57">4</sup>Tuttavia a Sardi vi sono alcuni che non hanno macchiato le loro vesti; essi mi scorteranno in vesti bianche, perché ne sono degni. <sup id="toc_58">5</sup>Il vincitore sarà dunque vestito di bianche vesti, non cancellerò il suo nome dal libro della vita, ma lo riconoscerò davanti al Padre mio e davanti ai suoi angeli. <sup id="toc_59">6</sup>Chi ha orecchi, ascolti ciò che lo Spirito dice alle Chiese.</p>
  <p><sup id="toc_60">7</sup>All’angelo della Chiesa di Filadelfia scrivi:</p>
  <p class="testo_rientrato">Così parla il Santo, il Verace,<br/>
Colui che ha <i>la chiave di Davide:<br/>
quando egli apre nessuno chiude,<br/>
e quando chiude nessuno apre</i>.</p>
  <p><sup id="toc_61">8</sup>Conosco le tue opere. Ho aperto davanti a te una porta che nessuno può chiudere. Per quanto tu abbia poca forza, pure hai osservato la mia parola e non hai rinnegato il mio nome. <sup id="toc_62">9</sup>Ebbene, ti faccio dono di alcuni della sinagoga di satana – di quelli che si dicono Giudei, ma mentiscono perché non lo sono –: li farò venire perché si prostrino ai tuoi piedi e sappiano che io ti ho amato. <sup id="toc_63">10</sup>Poiché hai osservato con costanza la mia parola, anch’io ti preserverò nell’ora della tentazione che sta per venire sul mondo intero, per mettere alla prova gli abitanti della terra. <sup id="toc_64">11</sup>Verrò presto. Tieni saldo quello che hai, perché nessuno ti tolga la corona. <sup id="toc_65">12</sup>Il vincitore lo porrò come una colonna nel tempio del mio Dio e non ne uscirà mai più. Inciderò su di lui il nome del mio Dio e il nome della città del mio Dio, della nuova Gerusalemme che discende dal cielo, da presso il mio Dio, insieme con il mio nome nuovo. <sup id="toc_66">13</sup>Chi ha orecchi, ascolti ciò che lo Spirito dice alle Chiese.</p>
  <p><sup id="toc_67">14</sup>All’angelo della Chiesa di Laodicèa scrivi:</p>
  <p>Così parla l’Amen, il Testimone fedele e verace, il Principio della creazione di Dio: <sup id="toc_68">15</sup>Conosco le tue opere: tu non sei né freddo né caldo. Magari tu fossi freddo o caldo! <sup id="toc_69">16</sup>Ma poiché sei tiepido, non sei cioè né freddo né caldo, sto per vomitarti dalla mia bocca. <sup id="toc_70">17</sup>Tu dici: “Sono ricco, mi sono arricchito; non ho bisogno di nulla”, ma non sai di essere un infelice, un miserabile, un povero, cieco e nudo. <sup id="toc_71">18</sup>Ti consiglio di comperare da me oro purificato dal fuoco per diventare ricco, vesti bianche per coprirti e nascondere la vergognosa tua nudità e collirio per ungerti gli occhi e ricuperare la vista. <sup id="toc_72">19</sup>Io tutti quelli che amo li rimprovero e li castigo. Mostrati dunque zelante e ravvediti. <sup id="toc_73">20</sup>Ecco, sto alla porta e busso. Se qualcuno ascolta la mia voce e mi apre la porta, io verrò da lui, cenerò con lui ed egli con me. <sup id="toc_74">21</sup>Il vincitore lo farò sedere presso di me, sul mio trono, come io ho vinto e mi sono assiso presso il Padre mio sul suo trono. <sup id="toc_75">22</sup>Chi ha orecchi, ascolti ciò che lo Spirito dice alle Chiese.</p>
  <h3 id="toc_76">4</h3>
  <p><sup id="toc_77">1</sup>Dopo ciò ebbi una visione: una porta era aperta nel cielo. La voce che prima avevo udito parlarmi come una tromba diceva: Sali quassù, ti mostrerò le cose che devono accadere in seguito. <sup id="toc_78">2</sup>Subito fui rapito in estasi. Ed ecco, c’era un trono nel cielo, e sul trono uno stava seduto. <sup id="toc_79">3</sup>Colui che stava seduto era simile nell’aspetto a diaspro e cornalina. Un arcobaleno simile a smeraldo avvolgeva il trono. <sup id="toc_80">4</sup>Attorno al trono, poi, c’erano ventiquattro seggi e sui seggi stavano seduti ventiquattro vegliardi avvolti in candide vesti con corone d’oro sul capo. <sup id="toc_81">5</sup>Dal trono uscivano lampi, voci e tuoni; sette lampade accese ardevano davanti al trono, simbolo dei sette spiriti di Dio. <sup id="toc_82">6</sup>Davanti al trono vi era come un mare trasparente simile a cristallo. In mezzo al trono e intorno al trono vi erano quattro esseri viventi pieni d’occhi davanti e di dietro. <sup id="toc_83">7</sup><i>Il primo</i>
vivente era simile <i>a un leone, il secondo</i>
essere vivente <i>aveva l’aspetto di un vitello, il terzo</i>
vivente aveva <i>l’aspetto d’uomo, il quarto vivente</i>
era simile a <i>un’aquila</i>
mentre vola. <sup id="toc_84">8</sup>I quattro esseri viventi hanno <i>ciascuno sei ali</i>, intorno e dentro sono costellati di occhi; giorno e notte non cessano di ripetere:</p>
  <p class="testo_rientrato"><i>Santo, santo, santo<br/>
il Signore Dio, l’Onnipotente</i>,<br/>
Colui che era, che è e che viene!</p>
  <p><sup id="toc_85">9</sup>E ogni volta che questi esseri viventi rendevano gloria, onore e grazie a Colui che è seduto sul trono e che vive nei secoli dei secoli, <sup id="toc_86">10</sup>i ventiquattro vegliardi si prostravano davanti a Colui che siede sul trono e adoravano Colui che vive nei secoli dei secoli e gettavano le loro corone davanti al trono, dicendo:</p>
  <p class="testo_rientrato"><sup id="toc_87">11</sup>“Tu sei degno, o Signore e Dio nostro,<br/>
di ricevere la gloria, l’onore e la potenza,<br/>
perché tu hai creato tutte le cose,<br/>
e per la tua volontà furono create e sussistono”.</p>
  <h3 id="toc_88">5</h3>
  <p><sup id="toc_89">1</sup>E vidi nella mano destra di Colui che era assiso sul trono un libro a forma di rotolo, scritto sul lato interno e su quello esterno, sigillato con sette sigilli. <sup id="toc_90">2</sup>Vidi un angelo forte che proclamava a gran voce: “Chi è degno di aprire il libro e scioglierne i sigilli?”. <sup id="toc_91">3</sup>Ma nessuno né in cielo, né in terra, né sotto terra era in grado di aprire il libro e di leggerlo. <sup id="toc_92">4</sup>Io piangevo molto perché non si trovava nessuno degno di aprire il libro e di leggerlo. <sup id="toc_93">5</sup>Uno dei vegliardi mi disse: “Non piangere più; ha vinto il leone della tribù di Giuda, il Germoglio di Davide, e aprirà il libro e i suoi sette sigilli”.</p>
  <p><sup id="toc_94">6</sup>Poi vidi ritto in mezzo al trono circondato dai quattro esseri viventi e dai vegliardi un Agnello, come immolato. Egli aveva sette corna e sette occhi, simbolo dei sette spiriti di Dio mandati su tutta la terra. <sup id="toc_95">7</sup>E l’Agnello giunse e prese il libro dalla destra di Colui che era seduto sul trono. <sup id="toc_96">8</sup>E quando l’ebbe preso, i quattro esseri viventi e i ventiquattro vegliardi si prostrarono davanti all’Agnello, avendo ciascuno un’arpa e coppe d’oro colme di profumi, che sono le preghiere dei santi. <sup id="toc_97">9</sup>Cantavano un canto nuovo:</p>
  <p class="testo_rientrato">“Tu sei degno di prendere il libro<br/>
e di aprirne i sigilli,<br/>
perché sei stato immolato<br/>
e hai riscattato per Dio con il tuo sangue<br/>
uomini di ogni tribù, lingua, popolo e nazione<br/> <sup id="toc_98">10</sup>e li hai costituiti per il nostro Dio<br/>
un regno di sacerdoti<br/>
e regneranno sopra la terra”.</p>
  <p><sup id="toc_99">11</sup>Durante la visione poi intesi voci di molti angeli intorno al trono e agli esseri viventi e ai vegliardi. Il loro numero era miriadi di miriadi e migliaia di migliaia <sup id="toc_100">12</sup>e dicevano a gran voce:</p>
  <p class="testo_rientrato">“L’Agnello che fu immolato<br/>
è degno di ricevere potenza e ricchezza,<br/>
sapienza e forza,<br/>
onore, gloria e benedizione”.</p>
  <p><sup id="toc_101">13</sup>Tutte le creature del cielo e della terra, sotto la terra e nel mare e tutte le cose ivi contenute, udii che dicevano:</p>
  <p class="testo_rientrato">“A Colui che siede sul trono e all’Agnello<br/>
lode, onore, gloria e potenza,<br/>
nei secoli dei secoli”.</p>
  <p><sup id="toc_102">14</sup>E i quattro esseri viventi dicevano: “Amen”. E i vegliardi si prostrarono in adorazione.</p>
  <h3 id="toc_103">6</h3>
  <p><sup id="toc_104">1</sup>Quando l’Agnello sciolse il primo dei sette sigilli, vidi e udii il primo dei quattro esseri viventi che gridava come con voce di tuono: “Vieni”. <sup id="toc_105">2</sup>Ed ecco mi apparve un cavallo bianco e colui che lo cavalcava aveva un arco, gli fu data una corona e poi egli uscì vittorioso per vincere ancora.</p>
  <p><sup id="toc_106">3</sup>Quando l’Agnello aprì il secondo sigillo, udii il secondo essere vivente che gridava: “Vieni”. <sup id="toc_107">4</sup>Allora uscì un altro cavallo, rosso fuoco. A colui che lo cavalcava fu dato potere di togliere la pace dalla terra perché si sgozzassero a vicenda e gli fu consegnata una grande spada.</p>
  <p><sup id="toc_108">5</sup>Quando l’Agnello aprì il terzo sigillo, udii il terzo essere vivente che gridava: “Vieni”. Ed ecco, mi apparve un cavallo nero e colui che lo cavalcava aveva una bilancia in mano. <sup id="toc_109">6</sup>E udii gridare una voce in mezzo ai quattro esseri viventi: “Una misura di grano per un danaro e tre misure d’orzo per un danaro! Olio e vino non siano sprecati”.</p>
  <p><sup id="toc_110">7</sup>Quando l’Agnello aprì il quarto sigillo, udii la voce del quarto essere vivente che diceva: “Vieni”. <sup id="toc_111">8</sup>Ed ecco, mi apparve un cavallo verdastro. Colui che lo cavalcava si chiamava Morte e gli veniva dietro l’Inferno. Fu dato loro potere sopra la quarta parte della terra per sterminare con la spada, con la fame, con la peste e con le fiere della terra.</p>
  <p><sup id="toc_112">9</sup>Quando l’Agnello aprì il quinto sigillo, vidi sotto l’altare le anime di coloro che furono immolati a causa della parola di Dio e della testimonianza che gli avevano resa. <sup id="toc_113">10</sup>E gridarono a gran voce:</p>
  <p class="testo_rientrato">“Fino a quando, Sovrano,<br/>
tu che sei santo e verace,<br/>
non farai giustizia<br/>
e non vendicherai il nostro sangue<br/>
sopra gli abitanti della terra?”.</p>
  <p><sup id="toc_114">11</sup>Allora venne data a ciascuno di essi una veste candida e fu detto loro di pazientare ancora un poco, finché fosse completo il numero dei loro compagni di servizio e dei loro fratelli che dovevano essere uccisi come loro.</p>
  <p><sup id="toc_115">12</sup>Quando l’Agnello aprì il sesto sigillo, vidi che vi fu un violento terremoto. Il sole divenne nero come sacco di crine, la luna diventò tutta simile al sangue, <sup id="toc_116">13</sup>le stelle del cielo si abbatterono sopra la terra, come quando un fico, sbattuto dalla bufera, lascia cadere i fichi immaturi. <sup id="toc_117">14</sup>Il cielo si ritirò come un volume che si arrotola e tutti i monti e le isole furono smossi dal loro posto. <sup id="toc_118">15</sup>Allora i re della terra e i grandi, i capitani, i ricchi e i potenti, e infine ogni uomo, schiavo o libero, si nascosero tutti nelle caverne e fra le rupi dei monti; <sup id="toc_119">16</sup><i>e dicevano ai monti e alle rupi: Cadete sopra di noi e nascondeteci</i>
dalla faccia di Colui che siede sul trono e dall’ira dell’Agnello, <sup id="toc_120">17</sup>perché è venuto il gran giorno della loro ira, e chi vi può resistere?</p>
  <h3 id="toc_121">7</h3>
  <p><sup id="toc_122">1</sup>Dopo ciò, vidi quattro angeli che stavano ai <i>quattro angoli della terra</i>, e trattenevano i quattro venti, perché non soffiassero sulla terra, né sul mare, né su alcuna pianta.</p>
  <p><sup id="toc_123">2</sup>Vidi poi un altro angelo che saliva dall’oriente e aveva il sigillo del Dio vivente. E gridò a gran voce ai quattro angeli ai quali era stato concesso il potere di devastare la terra e il mare: <sup id="toc_124">3</sup>“Non devastate né la terra, né il mare, né le piante, finché non abbiamo impresso il sigillo del nostro Dio sulla fronte dei suoi servi”.</p>
  <p><sup id="toc_125">4</sup>Poi udii il numero di coloro che furon segnati con il sigillo: centoquarantaquattromila, segnati da ogni tribù dei figli d’Israele:</p>
  <p class="testo_rientrato"><sup id="toc_126">5</sup>dalla tribù di Giuda dodicimila;<br/>
dalla tribù di Ruben dodicimila;<br/>
dalla tribù di Gad dodicimila;<br/> <sup id="toc_127">6</sup>dalla tribù di Aser dodicimila;<br/>
dalla tribù di Nèftali dodicimila;<br/>
dalla tribù di Manàsse dodicimila;<br/> <sup id="toc_128">7</sup>dalla tribù di Simeone dodicimila;<br/>
dalla tribù di Levi dodicimila;<br/>
dalla tribù di Ìssacar dodicimila;<br/> <sup id="toc_129">8</sup>dalla tribù di Zàbulon dodicimila;<br/>
dalla tribù di Giuseppe dodicimila;<br/>
dalla tribù di Beniamino dodicimila.</p>
  <p><sup id="toc_130">9</sup>Dopo ciò, apparve una moltitudine immensa, che nessuno poteva contare, di ogni nazione, razza, popolo e lingua. Tutti stavano in piedi davanti al trono e davanti all’Agnello, avvolti in vesti candide, e portavano palme nelle mani. <sup id="toc_131">10</sup>E gridavano a gran voce:</p>
  <p>“La salvezza appartiene al nostro Dio seduto sul trono e all’Agnello”.</p>
  <p><sup id="toc_132">11</sup>Allora tutti gli angeli che stavano intorno al trono e i vegliardi e i quattro esseri viventi, si inchinarono profondamente con la faccia davanti al trono e adorarono Dio dicendo:</p>
  <p><sup id="toc_133">12</sup>“Amen! Lode, gloria, sapienza, azione di grazie, onore, potenza e forza al nostro Dio nei secoli dei secoli. Amen”.</p>
  <p><sup id="toc_134">13</sup>Uno dei vegliardi allora si rivolse a me e disse: “Quelli che sono vestiti di bianco, chi sono e donde vengono?”. <sup id="toc_135">14</sup>Gli risposi: “Signore mio, tu lo sai”. E lui: “Essi sono coloro che sono passati attraverso la grande tribolazione e hanno lavato le loro vesti rendendole candide col sangue dell’Agnello. <sup id="toc_136">15</sup>Per questo stanno davanti al trono di Dio e gli prestano servizio giorno e notte nel suo santuario; e Colui che siede sul trono stenderà la sua tenda sopra di loro.</p>
  <p class="testo_rientrato"><sup id="toc_137">16</sup><i>Non avranno più fame,</i><br/> <i>né avranno più sete,<br/>
né li colpirà il sole,<br/>
né arsura di sorta</i>,<br/> <sup id="toc_138">17</sup>perché l’Agnello che sta in mezzo al trono<br/> <i>sarà il loro pastore</i><br/> <i>e li guiderà alle fonti delle acque della vita.<br/>
E Dio tergerà ogni lacrima</i>
dai loro occhi”.</p>
  <h3 id="toc_139">8</h3>
  <p><sup id="toc_140">1</sup>Quando l’Agnello aprì il settimo sigillo, si fece silenzio in cielo per circa mezz’ora. <sup id="toc_141">2</sup>Vidi che ai sette angeli ritti davanti a Dio furono date sette trombe.</p>
  <p><sup id="toc_142">3</sup>Poi venne un altro angelo e si fermò all’altare, reggendo un incensiere d’oro. Gli furono dati molti profumi perché li offrisse insieme con le preghiere di tutti i santi bruciandoli sull’altare d’oro, posto davanti al trono. <sup id="toc_143">4</sup>E dalla mano dell’angelo il fumo degli aromi salì davanti a Dio, insieme con le preghiere dei santi. <sup id="toc_144">5</sup>Poi l’angelo prese l’incensiere, lo riempì del fuoco preso dall’altare e lo gettò sulla terra: ne seguirono scoppi di tuono, clamori, fulmini e scosse di terremoto.</p>
  <p><sup id="toc_145">6</sup>I sette angeli che avevano le sette trombe si accinsero a suonarle.</p>
  <p><sup id="toc_146">7</sup>Appena il primo suonò la tromba, grandine e fuoco mescolati a sangue scrosciarono sulla terra. Un terzo della terra fu arso, un terzo degli alberi andò bruciato e ogni erba verde si seccò.</p>
  <p><sup id="toc_147">8</sup>Il secondo angelo suonò la tromba: come una gran montagna di fuoco fu scagliata nel mare. Un terzo del mare divenne sangue, <sup id="toc_148">9</sup>un terzo delle creature che vivono nel mare morì e un terzo delle navi andò distrutto.</p>
  <p><sup id="toc_149">10</sup>Il terzo angelo suonò la tromba e cadde dal cielo una grande stella, ardente come una torcia, e colpì un terzo dei fiumi e le sorgenti delle acque. <sup id="toc_150">11</sup>La stella si chiama Assenzio; un terzo delle acque si mutò in assenzio e molti uomini morirono per quelle acque, perché erano divenute amare.</p>
  <p><sup id="toc_151">12</sup>Il quarto angelo suonò la tromba e un terzo del sole, un terzo della luna e un terzo degli astri fu colpito e si oscurò: il giorno perse un terzo della sua luce e la notte ugualmente.</p>
  <p><sup id="toc_152">13</sup>Vidi poi e udii un’aquila che volava nell’alto del cielo e gridava a gran voce: “Guai, guai, guai agli abitanti della terra al suono degli ultimi squilli di tromba che i tre angeli stanno per suonare!”.</p>
  <h3 id="toc_153">9</h3>
  <p><sup id="toc_154">1</sup>Il quinto angelo suonò la tromba e vidi un astro caduto dal cielo sulla terra. Gli fu data la chiave del pozzo dell’Abisso; <sup id="toc_155">2</sup>egli aprì il pozzo dell’Abisso e salì dal pozzo un fumo come il fumo di una grande fornace, che oscurò il sole e l’atmosfera. <sup id="toc_156">3</sup>Dal fumo uscirono cavallette che si sparsero sulla terra e fu dato loro un potere pari a quello degli scorpioni della terra. <sup id="toc_157">4</sup>E fu detto loro di non danneggiare né erba né arbusti né alberi, ma soltanto gli uomini che non avessero il sigillo di Dio sulla fronte. <sup id="toc_158">5</sup>Però non fu concesso loro di ucciderli, ma di tormentarli per cinque mesi, e il tormento è come il tormento dello scorpione quando punge un uomo. <sup id="toc_159">6</sup>In quei giorni gli uomini cercheranno la morte, ma non la troveranno; brameranno morire, ma la morte li fuggirà.</p>
  <p><sup id="toc_160">7</sup>Queste cavallette avevano l’aspetto di cavalli pronti per la guerra. Sulla testa avevano corone che sembravano d’oro e il loro aspetto era come quello degli uomini. <sup id="toc_161">8</sup>Avevano capelli, come capelli di donne, ma i loro denti erano come quelli dei leoni. <sup id="toc_162">9</sup>Avevano il ventre simile a corazze di ferro e il rombo delle loro ali come rombo di carri trainati da molti cavalli lanciati all’assalto. <sup id="toc_163">10</sup>Avevano code come gli scorpioni, e aculei. Nelle loro code il potere di far soffrire gli uomini per cinque mesi. <sup id="toc_164">11</sup>Il loro re era l’angelo dell’Abisso, che in ebraico si chiama Perdizione, in greco Sterminatore.</p>
  <p><sup id="toc_165">12</sup>Il primo “guai” è passato. Rimangono ancora due “guai” dopo queste cose.</p>
  <p><sup id="toc_166">13</sup>Il sesto angelo suonò la tromba. Allora udii una voce dai lati dell’altare d’oro che si trova dinanzi a Dio. <sup id="toc_167">14</sup>E diceva al sesto angelo che aveva la tromba: “Sciogli i quattro angeli incatenati sul gran fiume Eufràte”. <sup id="toc_168">15</sup>Furono sciolti i quattro angeli pronti per l’ora, il giorno, il mese e l’anno per sterminare un terzo dell’umanità. <sup id="toc_169">16</sup>Il numero delle truppe di cavalleria era duecento milioni; ne intesi il numero. <sup id="toc_170">17</sup>Così mi apparvero i cavalli e i cavalieri: questi avevano corazze di fuoco, di giacinto, di zolfo. Le teste dei cavalli erano come le teste dei leoni e dalla loro bocca usciva fuoco, fumo e zolfo. <sup id="toc_171">18</sup>Da questo triplice flagello, dal fuoco, dal fumo e dallo zolfo che usciva dalla loro bocca, fu ucciso un terzo dell’umanità. <sup id="toc_172">19</sup>La potenza dei cavalli infatti sta nella loro bocca e nelle loro code; le loro code sono simili a serpenti, hanno teste e con esse nuociono.</p>
  <p><sup id="toc_173">20</sup>Il resto dell’umanità che non perì a causa di questi flagelli, non rinunziò alle opere delle sue mani; non cessò di prestar culto ai demòni e <i>agli idoli d’oro, d’argento, di bronzo, di pietra e di legno, che non possono né vedere, né udire, né camminare</i>; <sup id="toc_174">21</sup>non rinunziò nemmeno agli omicidi, né alle stregonerie, né alla fornicazione, né alle ruberie.</p>
  <div class="div_img">
    <p class="testo_centrato"><img alt="Apocalisse: 6, 1-9" class="img" id="i_4" src="../Images/belelli_apocalisse.jpg"/></p>
    <p class="testo_centrato testo_didascalia"><i>Apocalisse: 6, 1-9</i><br/><span class="testo_piccolo">Belelli, Corinna: grafica digitale, 11 settembre 2001</span></p>
  </div>
  <h3 id="toc_175">10</h3>
  <p><sup id="toc_176">1</sup>Vidi poi un altro angelo, possente, discendere dal cielo, avvolto in una nube, la fronte cinta di un arcobaleno; aveva la faccia come il sole e le gambe come colonne di fuoco. <sup id="toc_177">2</sup>Nella mano teneva un piccolo libro aperto. Avendo posto il piede destro sul mare e il sinistro sulla terra, <sup id="toc_178">3</sup>gridò a gran voce come leone che ruggisce. E quando ebbe gridato, i sette tuoni fecero udire la loro voce. <sup id="toc_179">4</sup>Dopoché i sette tuoni ebbero fatto udire la loro voce, io ero pronto a scrivere quando udii una voce dal cielo che mi disse: “Metti sotto sigillo quello che hanno detto i sette tuoni e non scriverlo”.</p>
  <p><sup id="toc_180">5</sup>Allora l’angelo che avevo visto con un piede sul mare e un piede sulla terra,</p>
  <p class="testo_rientrato"><i>alzò la destra verso il cielo<br/></i> <sup id="toc_181">6</sup><i>e giurò per Colui che vive nei secoli dei secoli</i>;</p>
  <p>che ha creato cielo, terra, mare, e quanto è in essi: “Non vi sarà più indugio! <sup id="toc_182">7</sup>Nei giorni in cui il settimo angelo farà udire la sua voce e suonerà la tromba, allora si compirà il mistero di Dio come egli ha annunziato ai suoi servi, i profeti”.</p>
  <p><sup id="toc_183">8</sup>Poi la voce che avevo udito dal cielo mi parlò di nuovo: “Va’, prendi il libro aperto dalla mano dell’angelo che sta ritto sul mare e sulla terra”. <sup id="toc_184">9</sup>Allora mi avvicinai all’angelo e lo pregai di darmi il piccolo libro. Ed egli mi disse: “Prendilo e divoralo; ti riempirà di amarezza le viscere, ma in bocca ti sarà dolce come il miele”. <sup id="toc_185">10</sup>Presi quel piccolo libro dalla mano dell’angelo e lo divorai; in bocca lo sentii dolce come il miele, ma come l’ebbi inghiottito ne sentii nelle viscere tutta l’amarezza. <sup id="toc_186">11</sup>Allora mi fu detto: “Devi profetizzare ancora su molti popoli, nazioni e re”.</p>
  <h3 id="toc_187">11</h3>
  <p><sup id="toc_188">1</sup>Poi mi fu data una canna simile a una verga e mi fu detto: “Alzati e misura il santuario di Dio e l’altare e il numero di quelli che vi stanno adorando. <sup id="toc_189">2</sup>Ma l’atrio che è fuori del santuario, lascialo da parte e non lo misurare, perché è stato dato in balìa dei pagani, i quali calpesteranno la città santa per quarantadue mesi. <sup id="toc_190">3</sup>Ma farò in modo che i miei due Testimoni, vestiti di sacco, compiano la loro missione di profeti per milleduecentosessanta giorni”. <sup id="toc_191">4</sup>Questi sono i due olivi e le due lampade che stanno davanti al Signore della terra. <sup id="toc_192">5</sup>Se qualcuno pensasse di far loro del male, uscirà dalla loro bocca un fuoco che divorerà i loro nemici. Così deve perire chiunque pensi di far loro del male. <sup id="toc_193">6</sup>Essi hanno il potere di chiudere il cielo, perché non cada pioggia nei giorni del loro ministero profetico. Essi hanno anche potere di cambiar l’acqua in sangue e di colpire la terra con ogni sorta di flagelli tutte le volte che lo vorranno. <sup id="toc_194">7</sup>E quando poi avranno compiuto la loro testimonianza, la bestia che sale dall’Abisso farà guerra contro di loro, li vincerà e li ucciderà. <sup id="toc_195">8</sup>I loro cadaveri rimarranno esposti sulla piazza della grande città, che simbolicamente si chiama Sòdoma ed Egitto, dove appunto il loro Signore fu crocifisso. <sup id="toc_196">9</sup>Uomini di ogni popolo, tribù, lingua e nazione vedranno i loro cadaveri per tre giorni e mezzo e non permetteranno che i loro cadaveri vengano deposti in un sepolcro. <sup id="toc_197">10</sup>Gli abitanti della terra faranno festa su di loro, si rallegreranno e si scambieranno doni, perché questi due profeti erano il tormento degli abitanti della terra.</p>
  <p><sup id="toc_198">11</sup>Ma dopo tre giorni e mezzo, un soffio di vita procedente da Dio entrò in essi e si alzarono in piedi, con grande terrore di quelli che stavano a guardarli. <sup id="toc_199">12</sup>Allora udirono un grido possente dal cielo: “Salite quassù” e salirono al cielo in una nube sotto gli sguardi dei loro nemici. <sup id="toc_200">13</sup>In quello stesso momento ci fu un grande terremoto che fece crollare un decimo della città: perirono in quel terremoto settemila persone; i superstiti presi da terrore davano gloria al Dio del cielo.</p>
  <p><sup id="toc_201">14</sup>Così passò il secondo “guai”; ed ecco viene subito il terzo “guai”.</p>
  <p><sup id="toc_202">15</sup>Il settimo angelo suonò la tromba e nel cielo echeggiarono voci potenti che dicevano:</p>
  <p class="testo_rientrato">“Il regno del mondo<br/>
appartiene al Signore nostro e al suo Cristo:<br/>
egli regnerà nei secoli dei secoli”.</p>
  <p><sup id="toc_203">16</sup>Allora i ventiquattro vegliardi seduti sui loro troni al cospetto di Dio, si prostrarono faccia a terra e adorarono Dio dicendo:</p>
  <p class="testo_rientrato"><sup id="toc_204">17</sup>“Noi ti rendiamo grazie,<br/>
Signore Dio onnipotente,<br/>
che sei e che eri,<br/>
perché hai messo mano alla tua grande potenza,<br/>
e hai instaurato il tuo regno.<br/> <sup id="toc_205">18</sup>Le genti ne fremettero,<br/>
ma è giunta l’ora della tua ira,<br/>
il tempo di giudicare i morti,<br/>
di dare la ricompensa ai tuoi servi,<br/>
ai profeti e ai santi e a quanti temono il tuo nome,<br/>
piccoli e grandi,<br/>
e di annientare coloro<br/>
che distruggono la terra”.</p>
  <p><sup id="toc_206">19</sup>Allora si aprì il santuario di Dio nel cielo e apparve nel santuario l’arca dell’alleanza. Ne seguirono folgori, voci, scoppi di tuono, terremoto e una tempesta di grandine.</p>
  <h3 id="toc_207">12</h3>
  <p><sup id="toc_208">1</sup>Nel cielo apparve poi un segno grandioso: una donna vestita di sole, con la luna sotto i suoi piedi e sul suo capo una corona di dodici stelle. <sup id="toc_209">2</sup>Era incinta e gridava per le doglie e il travaglio del parto. <sup id="toc_210">3</sup>Allora apparve un altro segno nel cielo: un enorme drago rosso, con sette teste e dieci corna e sulle teste sette diademi; <sup id="toc_211">4</sup>la sua coda trascinava giù un terzo delle stelle del cielo e le precipitava sulla terra. Il drago si pose davanti alla donna che stava per partorire per divorare il bambino appena nato. <sup id="toc_212">5</sup>Essa partorì un figlio maschio, destinato a <i>governare</i>
tutte <i>le nazioni con scettro di ferro</i>, e il figlio fu subito rapito verso Dio e verso il suo trono. <sup id="toc_213">6</sup>La donna invece fuggì nel deserto, ove Dio le aveva preparato un rifugio perché vi fosse nutrita per milleduecentosessanta giorni.</p>
  <p><sup id="toc_214">7</sup>Scoppiò quindi una guerra nel cielo: Michele e i suoi angeli combattevano contro il drago. Il drago combatteva insieme con i suoi angeli, <sup id="toc_215">8</sup>ma non prevalsero e non ci fu più posto per essi in cielo. <sup id="toc_216">9</sup>Il grande drago, il serpente antico, colui che chiamiamo il diavolo e satana e che seduce tutta la terra, fu precipitato sulla terra e con lui furono precipitati anche i suoi angeli. <sup id="toc_217">10</sup>Allora udii una gran voce nel cielo che diceva:</p>
  <p class="testo_rientrato">“Ora si è compiuta<br/>
la salvezza, la forza e il regno del nostro Dio<br/>
e la potenza del suo Cristo,<br/>
poiché è stato precipitato<br/>
l’accusatore dei nostri fratelli,<br/>
colui che li accusava davanti al nostro Dio<br/>
giorno e notte.<br/> <sup id="toc_218">11</sup>Ma essi lo hanno vinto<br/>
per mezzo del sangue dell’Agnello<br/>
e grazie alla testimonianza del loro martirio;<br/>
poiché hanno disprezzato la vita<br/>
fino a morire.<br/> <sup id="toc_219">12</sup>Esultate, dunque, o cieli,<br/>
e voi che abitate in essi.<br/>
Ma guai a voi, terra e mare,<br/>
perché il diavolo è precipitato sopra di voi<br/>
pieno di grande furore,<br/>
sapendo che gli resta poco tempo”.</p>
  <p><sup id="toc_220">13</sup>Or quando il drago si vide precipitato sulla terra, si avventò contro la donna che aveva partorito il figlio maschio. <sup id="toc_221">14</sup>Ma furono date alla donna le due ali della grande aquila, per volare nel deserto verso il rifugio preparato per lei per esservi nutrita per un tempo, due tempi e la metà di un tempo lontano dal serpente. <sup id="toc_222">15</sup>Allora il serpente vomitò dalla sua bocca come un fiume d’acqua dietro alla donna, per farla travolgere dalle sue acque. <sup id="toc_223">16</sup>Ma la terra venne in soccorso alla donna, aprendo una voragine e inghiottendo il fiume che il drago aveva vomitato dalla propria bocca.</p>
  <p><sup id="toc_224">17</sup>Allora il drago si infuriò contro la donna e se ne andò a far guerra contro il resto della sua discendenza, contro quelli che osservano i comandamenti di Dio e sono in possesso della testimonianza di Gesù.</p>
  <p><sup id="toc_225">18</sup>E si fermò sulla spiaggia del mare.</p>
  <h3 id="toc_226">13</h3>
  <p><sup id="toc_227">1</sup>Vidi salire dal mare una bestia che aveva dieci corna e sette teste, sulle corna dieci diademi e su ciascuna testa un titolo blasfemo. <sup id="toc_228">2</sup>La bestia che io vidi era simile a una pantera, con le zampe come quelle di un orso e la bocca come quella di un leone. Il drago le diede la sua forza, il suo trono e la sua potestà grande. <sup id="toc_229">3</sup>Una delle sue teste sembrò colpita a morte, ma la sua piaga mortale fu guarita.</p>
  <p>Allora la terra intera presa d’ammirazione, andò dietro alla bestia <sup id="toc_230">4</sup>e gli uomini adorarono il drago perché aveva dato il potere alla bestia e adorarono la bestia dicendo: “Chi è simile alla bestia e chi può combattere con essa?”.</p>
  <p><sup id="toc_231">5</sup>Alla bestia fu data una bocca per proferire parole d’orgoglio e bestemmie, con il potere di agire per quarantadue mesi. <sup id="toc_232">6</sup>Essa aprì la bocca per proferire bestemmie contro Dio, per bestemmiare il suo nome e la sua dimora, contro tutti quelli che abitano in cielo. <sup id="toc_233">7</sup>Le fu permesso di far guerra contro i santi e di vincerli; le fu dato potere sopra ogni stirpe, popolo, lingua e nazione. <sup id="toc_234">8</sup>L’adorarono tutti gli abitanti della terra, il cui nome non è scritto fin dalla fondazione del mondo nel libro della vita dell’Agnello immolato.</p>
  <p class="testo_rientrato"><sup id="toc_235">9</sup>Chi ha orecchi, ascolti:<br/> <sup id="toc_236">10</sup><i>Colui che deve andare in prigionia</i>,<br/>
andrà <i>in prigionia;<br/>
colui che deve essere ucciso di spada<br/>
di spada</i>
sia ucciso.</p>
  <p>In questo sta la costanza e la fede dei santi.</p>
  <p><sup id="toc_237">11</sup>Vidi poi salire dalla terra un’altra bestia, che aveva due corna, simili a quelle di un agnello, che però parlava come un drago. <sup id="toc_238">12</sup>Essa esercita tutto il potere della prima bestia in sua presenza e costringe la terra e i suoi abitanti ad adorare la prima bestia, la cui ferita mortale era guarita. <sup id="toc_239">13</sup>Operava grandi prodigi, fino a fare scendere fuoco dal cielo sulla terra davanti agli uomini. <sup id="toc_240">14</sup>Per mezzo di questi prodigi, che le era permesso di compiere in presenza della bestia, sedusse gli abitanti della terra dicendo loro di erigere una statua alla bestia che era stata ferita dalla spada ma si era riavuta. <sup id="toc_241">15</sup>Le fu anche concesso di animare la statua della bestia sicché quella statua perfino parlasse e potesse far mettere a morte tutti coloro che non adorassero la statua della bestia. <sup id="toc_242">16</sup>Faceva sì che tutti, piccoli e grandi, ricchi e poveri, liberi e schiavi ricevessero un marchio sulla mano destra e sulla fronte; <sup id="toc_243">17</sup>e che nessuno potesse comprare o vendere senza avere tale marchio, cioè il nome della bestia o il numero del suo nome. <sup id="toc_244">18</sup>Qui sta la sapienza. Chi ha intelligenza calcoli il numero della bestia: essa rappresenta un nome d’uomo. E tal cifra è seicentosessantasei.</p>
  <h3 id="toc_245">14</h3>
  <p><sup id="toc_246">1</sup>Poi guardai ed ecco l’Agnello ritto sul monte Sion e insieme centoquarantaquattromila persone che recavano scritto sulla fronte il suo nome e il nome del Padre suo. <sup id="toc_247">2</sup>Udii una voce che veniva dal cielo, come un fragore di grandi acque e come un rimbombo di forte tuono. La voce che udii era come quella di suonatori di arpa che si accompagnano nel canto con le loro arpe. <sup id="toc_248">3</sup>Essi cantavano un cantico nuovo davanti al trono e davanti ai quattro esseri viventi e ai vegliardi. E nessuno poteva comprendere quel cantico se non i centoquarantaquattromila, i redenti della terra. <sup id="toc_249">4</sup>Questi non si sono contaminati con donne, sono infatti vergini e seguono l’Agnello dovunque va. Essi sono stati redenti tra gli uomini come primizie per Dio e per l’Agnello. <sup id="toc_250">5</sup>Non fu trovata menzogna sulla loro bocca; sono senza macchia.</p>
  <p><sup id="toc_251">6</sup>Poi vidi un altro angelo che volando in mezzo al cielo recava un vangelo eterno da annunziare agli abitanti della terra e ad ogni nazione, razza, lingua e popolo. <sup id="toc_252">7</sup>Egli gridava a gran voce:</p>
  <p class="testo_rientrato">“Temete Dio e dategli gloria,<br/>
perché è giunta l’ora del suo giudizio.<br/>
Adorate colui che ha fatto<br/>
il cielo e la terra,<br/>
il mare e le sorgenti delle acque”.</p>
  <p><sup id="toc_253">8</sup>Un secondo angelo lo seguì gridando:</p>
  <p class="testo_rientrato">“È caduta, è caduta<br/>
Babilonia la grande,<br/>
quella che ha abbeverato tutte le genti<br/>
col vino del furore della sua fornicazione”.</p>
  <p><sup id="toc_254">9</sup>Poi, un terzo angelo li seguì gridando a gran voce: “Chiunque adora la bestia e la sua statua e ne riceve il marchio sulla fronte o sulla mano, <sup id="toc_255">10</sup>berrà il vino dell’ira di Dio che è versato puro nella coppa della sua ira e sarà torturato con fuoco e zolfo al cospetto degli angeli santi e dell’Agnello. <sup id="toc_256">11</sup>Il fumo del loro tormento salirà per i secoli dei secoli, e non avranno riposo né giorno né notte quanti adorano la bestia e la sua statua e chiunque riceve il marchio del suo nome”. <sup id="toc_257">12</sup>Qui appare la costanza dei santi, che osservano i comandamenti di Dio e la fede in Gesù.</p>
  <p><sup id="toc_258">13</sup>Poi udii una voce dal cielo che diceva: “Scrivi: Beati d’ora in poi, i morti che muoiono nel Signore. Sì, dice lo Spirito, riposeranno dalle loro fatiche, perché le loro opere li seguono”.</p>
  <p><sup id="toc_259">14</sup>Io guardai ancora ed ecco una nube bianca e sulla nube uno stava seduto, simile a un Figlio d’uomo; aveva sul capo una corona d’oro e in mano una falce affilata. <sup id="toc_260">15</sup>Un altro angelo uscì dal tempio, gridando a gran voce a colui che era seduto sulla nube: “Getta la tua falce e mieti; è giunta l’ora di mietere, perché la messe della terra è matura”. <sup id="toc_261">16</sup>Allora colui che era seduto sulla nuvola gettò la sua falce sulla terra e la terra fu mietuta.</p>
  <p><sup id="toc_262">17</sup>Allora un altro angelo uscì dal tempio che è nel cielo, anch’egli tenendo una falce affilata. <sup id="toc_263">18</sup>Un altro angelo, che ha potere sul fuoco, uscì dall’altare e gridò a gran voce a quello che aveva la falce affilata: “Getta la tua falce affilata e vendemmia i grappoli della vigna della terra, perché le sue uve sono mature”. <sup id="toc_264">19</sup>L’angelo gettò la sua falce sulla terra, vendemmiò la vigna della terra e gettò l’uva nel grande tino dell’ira di Dio. <sup id="toc_265">20</sup>Il tino fu pigiato fuori della città e dal tino uscì sangue fino al morso dei cavalli, per una distanza di duecento miglia.</p>
  <h3 id="toc_266">15</h3>
  <p><sup id="toc_267">1</sup>Poi vidi nel cielo un altro segno grande e meraviglioso: sette angeli che avevano sette flagelli; gli ultimi, poiché con essi si deve compiere l’ira di Dio.</p>
  <p><sup id="toc_268">2</sup>Vidi pure come un mare di cristallo misto a fuoco e coloro che avevano vinto la bestia e la sua immagine e il numero del suo nome, stavano ritti sul mare di cristallo. Accompagnando il canto con le arpe divine, <sup id="toc_269">3</sup>cantavano il cantico di Mosè, servo di Dio, e il cantico dell’Agnello:</p>
  <p class="testo_rientrato">“Grandi e mirabili sono le tue opere,<br/>
o Signore Dio onnipotente;<br/>
giuste e veraci le tue vie,<br/>
o Re delle genti!<br/> <sup id="toc_270">4</sup>Chi non temerà, o Signore,<br/>
e non glorificherà il tuo nome?<br/>
Poiché tu solo sei santo.<br/>
Tutte le genti verranno<br/>
e si prostreranno davanti a te,<br/>
perché i tuoi giusti giudizi si sono manifestati”.</p>
  <p><sup id="toc_271">5</sup>Dopo ciò vidi aprirsi nel cielo il tempio che contiene la Tenda della Testimonianza; <sup id="toc_272">6</sup>dal tempio uscirono i sette angeli che avevano i sette flagelli, vestiti di lino puro, splendente, e cinti al petto di cinture d’oro. <sup id="toc_273">7</sup>Uno dei quattro esseri viventi diede ai sette angeli sette coppe d’oro colme dell’ira di Dio che vive nei secoli dei secoli. <sup id="toc_274">8</sup>Il tempio si riempì del fumo che usciva dalla gloria di Dio e dalla sua potenza: nessuno poteva entrare nel tempio finché non avessero termine i sette flagelli dei sette angeli.</p>
  <h3 id="toc_275">16</h3>
  <p><sup id="toc_276">1</sup>Udii poi una gran voce dal tempio che diceva ai sette angeli: “Andate e versate sulla terra le sette coppe dell’ira di Dio”.</p>
  <p><sup id="toc_277">2</sup>Partì il primo e versò la sua coppa sopra la terra; e scoppiò una piaga dolorosa e maligna sugli uomini che recavano il marchio della bestia e si prostravano davanti alla sua statua.</p>
  <p><sup id="toc_278">3</sup>Il secondo versò la sua coppa nel mare che diventò sangue come quello di un morto e perì ogni essere vivente che si trovava nel mare.</p>
  <p><sup id="toc_279">4</sup>Il terzo versò la sua coppa nei fiumi e nelle sorgenti delle acque, e diventarono sangue. <sup id="toc_280">5</sup>Allora udii l’angelo delle acque che diceva:</p>
  <p class="testo_rientrato">“Sei giusto, tu che sei e che eri,<br/>
tu, il Santo,<br/>
poiché così hai giudicato.<br/> <sup id="toc_281">6</sup>Essi hanno versato il sangue di santi e di profeti,<br/>
tu hai dato loro sangue da bere:<br/>
ne sono ben degni!”.</p>
  <p><sup id="toc_282">7</sup>Udii una voce che veniva dall’altare e diceva:</p>
  <p class="testo_rientrato">“Sì, Signore, Dio onnipotente;<br/>
veri e giusti sono i tuoi giudizi!”.</p>
  <p><sup id="toc_283">8</sup>Il quarto versò la sua coppa sul sole e gli fu concesso di bruciare gli uomini con il fuoco. <sup id="toc_284">9</sup>E gli uomini bruciarono per il terribile calore e bestemmiarono il nome di Dio che ha in suo potere tali flagelli, invece di ravvedersi per rendergli omaggio.</p>
  <p><sup id="toc_285">10</sup>Il quinto versò la sua coppa sul trono della bestia e il suo regno fu avvolto dalle tenebre. Gli uomini si mordevano la lingua per il dolore e <sup id="toc_286">11</sup>bestemmiarono il Dio del cielo a causa dei dolori e delle piaghe, invece di pentirsi delle loro azioni.</p>
  <p><sup id="toc_287">12</sup>Il sesto versò la sua coppa sopra il gran fiume Eufràte e le sue acque furono prosciugate per preparare il passaggio ai re dell’oriente. <sup id="toc_288">13</sup>Poi dalla bocca del drago e dalla bocca della bestia e dalla bocca del falso profeta vidi uscire tre spiriti immondi, simili a rane: <sup id="toc_289">14</sup>sono infatti spiriti di demòni che operano prodigi e vanno a radunare tutti i re di tutta la terra per la guerra del gran giorno di Dio onnipotente.</p>
  <p><sup id="toc_290">15</sup>Ecco, io vengo come un ladro. Beato chi è vigilante e conserva le sue vesti per non andar nudo e lasciar vedere le sue vergogne.</p>
  <p><sup id="toc_291">16</sup>E radunarono i re nel luogo che in ebraico si chiama Armaghedòn.</p>
  <p><sup id="toc_292">17</sup>Il settimo versò la sua coppa nell’aria e uscì dal tempio, dalla parte del trono, una voce potente che diceva: “È fatto!”. <sup id="toc_293">18</sup>Ne seguirono folgori, clamori e tuoni, accompagnati da un grande terremoto, di cui non vi era mai stato l’uguale da quando gli uomini vivono sopra la terra. <sup id="toc_294">19</sup>La grande città si squarciò in tre parti e crollarono le città delle nazioni. Dio si ricordò di Babilonia la grande, per darle da bere la coppa di vino della sua ira ardente. <sup id="toc_295">20</sup>Ogni isola scomparve e i monti si dileguarono. <sup id="toc_296">21</sup>E grandine enorme del peso di mezzo quintale scrosciò dal cielo sopra gli uomini, e gli uomini bestemmiarono Dio a causa del flagello della grandine, poiché era davvero un grande flagello.</p>
  <h3 id="toc_297">17</h3>
  <p><sup id="toc_298">1</sup>Allora uno dei sette angeli che hanno le sette coppe mi si avvicinò e parlò con me: “Vieni, ti farò vedere la condanna della grande prostituta che siede presso le grandi acque. <sup id="toc_299">2</sup>Con lei si sono prostituiti i re della terra e gli abitanti della terra si sono inebriati del vino della sua prostituzione”. <sup id="toc_300">3</sup>L’angelo mi trasportò in spirito nel deserto. Là vidi una donna seduta sopra una bestia scarlatta, coperta di nomi blasfemi, con sette teste e dieci corna. <sup id="toc_301">4</sup>La donna era ammantata di porpora e di scarlatto, adorna d’oro, di pietre preziose e di perle, teneva in mano una coppa d’oro, colma degli abomini e delle immondezze della sua prostituzione. <sup id="toc_302">5</sup>Sulla fronte aveva scritto un nome misterioso: “Babilonia la grande, la madre delle prostitute e degli abomini della terra”.</p>
  <p><sup id="toc_303">6</sup>E vidi che quella donna era ebbra del sangue dei santi e del sangue dei martiri di Gesù. Al vederla, fui preso da grande stupore. <sup id="toc_304">7</sup>Ma l’angelo mi disse: “Perché ti meravigli? Io ti spiegherò il mistero della donna e della bestia che la porta, con sette teste e dieci corna.</p>
  <p><sup id="toc_305">8</sup>La bestia che hai visto era ma non è più, salirà dall’Abisso, ma per andare in perdizione. E gli abitanti della terra, il cui nome non è scritto nel libro della vita fin dalla fondazione del mondo, stupiranno al vedere che la bestia era e non è più, ma riapparirà. <sup id="toc_306">9</sup>Qui ci vuole una mente che abbia saggezza. Le sette teste sono i sette colli sui quali è seduta la donna; e sono anche sette re. <sup id="toc_307">10</sup>I primi cinque sono caduti, ne resta uno ancora in vita, l’altro non è ancora venuto e quando sarà venuto, dovrà rimanere per poco. <sup id="toc_308">11</sup>Quanto alla bestia che era e non è più, è ad un tempo l’ottavo re e uno dei sette, ma va in perdizione. <sup id="toc_309">12</sup>Le dieci corna che hai viste sono dieci re, i quali non hanno ancora ricevuto un regno, ma riceveranno potere regale, per un’ora soltanto insieme con la bestia. <sup id="toc_310">13</sup>Questi hanno un unico intento: consegnare la loro forza e il loro potere alla bestia. <sup id="toc_311">14</sup>Essi combatteranno contro l’Agnello, ma l’Agnello li vincerà, perché è il Signore dei signori e il Re dei re e quelli con lui sono i chiamati, gli eletti e i fedeli”.</p>
  <p><sup id="toc_312">15</sup>Poi l’angelo mi disse: “Le acque che hai viste, presso le quali siede la prostituta, simboleggiano popoli, moltitudini, genti e lingue. <sup id="toc_313">16</sup>Le dieci corna che hai viste e la bestia odieranno la prostituta, la spoglieranno e la lasceranno nuda, ne mangeranno le carni e la bruceranno col fuoco. <sup id="toc_314">17</sup>Dio infatti ha messo loro in cuore di realizzare il suo disegno e di accordarsi per affidare il loro regno alla bestia, finché si realizzino le parole di Dio. <sup id="toc_315">18</sup>La donna che hai vista simboleggia la città grande, che regna su tutti i re della terra”.</p>
  <h3 id="toc_316">18</h3>
  <p><sup id="toc_317">1</sup>Dopo ciò, vidi un altro angelo discendere dal cielo con grande potere e la terra fu illuminata dal suo splendore.</p>
  <p><sup id="toc_318">2</sup>Gridò a gran voce:</p>
  <p class="testo_rientrato">“È caduta, è caduta<br/>
Babilonia la grande<br/>
ed è diventata covo di demòni,<br/>
carcere di ogni spirito immondo,<br/>
carcere d’ogni uccello impuro e aborrito<br/>
e carcere di ogni bestia immonda e aborrita.<br/> <sup id="toc_319">3</sup>Perché tutte le nazioni hanno bevuto del vino<br/>
della sua sfrenata prostituzione,<br/>
i re della terra si sono prostituiti con essa<br/>
e i mercanti della terra si sono arricchiti<br/>
del suo lusso sfrenato”.</p>
  <p><sup id="toc_320">4</sup>Poi udii un’altra voce dal cielo:</p>
  <p class="testo_rientrato">“Uscite, popolo mio, da Babilonia<br/>
per non associarvi ai suoi peccati<br/>
e non ricevere parte dei suoi flagelli.<br/> <sup id="toc_321">5</sup>Perché i suoi peccati si sono accumulati fino al cielo<br/>
e Dio si è ricordato delle sue iniquità.<br/> <sup id="toc_322">6</sup>Pagatela con la sua stessa moneta,<br/>
retribuitele il doppio dei suoi misfatti.<br/>
Versatele doppia misura nella coppa con cui mesceva.<br/> <sup id="toc_323">7</sup>Tutto ciò che ha speso per la sua gloria e il suo lusso,<br/>
restituiteglielo in tanto tormento e afflizione.<br/>
Poiché diceva in cuor suo:<br/>
Io seggo regina,<br/>
vedova non sono e lutto non vedrò;<br/> <sup id="toc_324">8</sup>per questo, in un solo giorno,<br/>
verranno su di lei questi flagelli:<br/>
morte, lutto e fame;<br/>
sarà bruciata dal fuoco,<br/>
poiché potente Signore è Dio<br/>
che l’ha condannata”.</p>
  <p><sup id="toc_325">9</sup>I re della terra che si sono prostituiti e han vissuto nel fasto con essa piangeranno e si lamenteranno a causa di lei, quando vedranno il fumo del suo incendio, <sup id="toc_326">10</sup>tenendosi a distanza per paura dei suoi tormenti e diranno:</p>
  <p class="testo_rientrato">“Guai, guai, immensa città,<br/>
Babilonia, possente città;<br/>
in un’ora sola è giunta la tua condanna!”.</p>
  <p><sup id="toc_327">11</sup>Anche i mercanti della terra piangono e gemono su di lei, perché nessuno compera più le loro merci: <sup id="toc_328">12</sup>carichi d’oro, d’argento e di pietre preziose, di perle, di lino, di porpora, di seta e di scarlatto; legni profumati di ogni specie, oggetti d’avorio, di legno, di bronzo, di ferro, di marmo; <sup id="toc_329">13</sup>cinnamòmo, amòmo, profumi, unguento, incenso, vino, olio, fior di farina, frumento, bestiame, greggi, cavalli, cocchi, schiavi e vite umane.</p>
  <p class="testo_rientrato"><sup id="toc_330">14</sup>“I frutti che ti piacevano tanto,<br/>
tutto quel lusso e quello splendore<br/>
sono perduti per te,<br/>
mai più potranno trovarli”.</p>
  <p><sup id="toc_331">15</sup>I mercanti divenuti ricchi per essa, si terranno a distanza per timore dei suoi tormenti; piangendo e gemendo, diranno:</p>
  <p class="testo_rientrato"><sup id="toc_332">16</sup>“Guai, guai, immensa città,<br/>
tutta ammantata di bisso,<br/>
di porpora e di scarlatto,<br/>
adorna d’oro,<br/>
di pietre preziose e di perle!<br/> <sup id="toc_333">17</sup>In un’ora sola<br/>
è andata dispersa sì grande ricchezza!”.</p>
  <p>Tutti i comandanti di navi e l’intera ciurma, i naviganti e quanti commerciano per mare se ne stanno a distanza, <sup id="toc_334">18</sup>e gridano guardando il fumo del suo incendio: “Quale città fu mai somigliante all’immensa città?”. <sup id="toc_335">19</sup>Gettandosi sul capo la polvere gridano, piangono e gemono:</p>
  <p class="testo_rientrato">“Guai, guai, immensa città,<br/>
del cui lusso arricchirono<br/>
quanti avevano navi sul mare!<br/>
In un’ora sola fu ridotta a un deserto!<br/> <sup id="toc_336">20</sup>Esulta, o cielo, su di essa,<br/>
e voi, santi, apostoli, profeti,<br/>
perché condannando Babilonia<br/>
Dio vi ha reso giustizia!”.</p>
  <p><sup id="toc_337">21</sup>Un angelo possente prese allora una pietra grande come una mola, e la gettò nel mare esclamando:</p>
  <p class="testo_rientrato">“Con la stessa violenza sarà precipitata<br/>
Babilonia, la grande città<br/>
e più non riapparirà.<br/> <sup id="toc_338">22</sup>La voce degli arpisti e dei musici,<br/>
dei flautisti e dei suonatori di tromba,<br/>
non si udrà più in te;<br/>
ed ogni artigiano di qualsiasi mestiere<br/>
non si troverà più in te;<br/>
e la voce della mola<br/>
non si udrà più in te;<br/> <sup id="toc_339">23</sup>e la luce della lampada<br/>
non brillerà più in te;<br/>
e voce di sposo e di sposa<br/>
non si udrà più in te.<br/>
Perché i tuoi mercanti erano i grandi della terra;<br/>
perché tutte le nazioni dalle tue malìe furon sedotte.<br/> <sup id="toc_340">24</sup>In essa fu trovato il sangue dei profeti e dei santi<br/>
e di tutti coloro che furono uccisi sulla terra”.</p>
  <h3 id="toc_341">19</h3>
  <p><sup id="toc_342">1</sup>Dopo ciò, udii come una voce potente di una folla immensa nel cielo che diceva:</p>
  <p class="testo_rientrato">“Alleluia!<br/>
Salvezza, gloria e potenza<br/>
sono del nostro Dio;<br/> <sup id="toc_343">2</sup>perché veri e giusti sono i suoi giudizi,<br/>
egli ha condannato la grande meretrice<br/>
che corrompeva la terra con la sua prostituzione,<br/>
vendicando su di lei<br/>
il sangue dei suoi servi!”.</p>
  <p><sup id="toc_344">3</sup>E per la seconda volta dissero:</p>
  <p class="testo_rientrato">“Alleluia!<br/>
Il suo fumo sale nei secoli dei secoli!”.</p>
  <p><sup id="toc_345">4</sup>Allora i ventiquattro vegliardi e i quattro esseri viventi si prostrarono e adorarono Dio, seduto sul trono, dicendo:</p>
  <p class="testo_rientrato">“Amen, alleluia”.</p>
  <p><sup id="toc_346">5</sup>Partì dal trono una voce che diceva:</p>
  <p class="testo_rientrato">“Lodate il nostro Dio,<br/>
voi tutti, suoi servi,<br/>
voi che lo temete,<br/>
piccoli e grandi!”.</p>
  <p><sup id="toc_347">6</sup>Udii poi come una voce di una immensa folla simile a fragore di grandi acque e a rombo di tuoni possenti, che gridavano:</p>
  <p class="testo_rientrato">“Alleluia.<br/>
Ha preso possesso del suo regno il Signore,<br/>
il nostro Dio, l’Onnipotente.<br/> <sup id="toc_348">7</sup>Rallegriamoci ed esultiamo,<br/>
rendiamo a lui gloria,<br/>
perché son giunte le nozze dell’Agnello;<br/>
la sua sposa è pronta,<br/> <sup id="toc_349">8</sup>le hanno dato una veste<br/>
di lino puro splendente”.</p>
  <p>La veste di lino sono le opere giuste dei santi.</p>
  <p><sup id="toc_350">9</sup>Allora l’angelo mi disse: “Scrivi: Beati gli invitati al banchetto delle nozze dell’Agnello!”. Poi aggiunse: “Queste sono parole veraci di Dio”. <sup id="toc_351">10</sup>Allora mi prostrai ai suoi piedi per adorarlo, ma egli mi disse: “Non farlo! Io sono servo come te e i tuoi fratelli, che custodiscono la testimonianza di Gesù. È Dio che devi adorare”. La testimonianza di Gesù è lo spirito di profezia.</p>
  <p><sup id="toc_352">11</sup>Poi vidi il cielo aperto, ed ecco un cavallo bianco; colui che lo cavalcava si chiamava “Fedele” e “Verace”: egli giudica e combatte con giustizia.</p>
  <p><sup id="toc_353">12</sup>I suoi occhi sono come una fiamma di fuoco, ha sul suo capo molti diademi; porta scritto un nome che nessuno conosce all’infuori di lui. <sup id="toc_354">13</sup>È avvolto in un mantello intriso di sangue e il suo nome è Verbo di Dio. <sup id="toc_355">14</sup>Gli eserciti del cielo lo seguono su cavalli bianchi, vestiti di lino bianco e puro. <sup id="toc_356">15</sup>Dalla bocca gli esce una spada affilata per colpire con essa le genti. Egli <i>le governerà con scettro di ferro</i>
e pigerà nel tino il vino dell’ira furiosa del Dio onnipotente. <sup id="toc_357">16</sup>Un nome porta scritto sul mantello e sul femore: Re dei re e Signore dei signori.</p>
  <p><sup id="toc_358">17</sup>Vidi poi un angelo, ritto sul sole, che gridava a gran voce a tutti gli uccelli che volano in mezzo al cielo: <sup id="toc_359">18</sup>“Venite, radunatevi al grande banchetto di Dio. Mangiate le carni dei re, le carni dei capitani, le carni degli eroi, le carni dei cavalli e dei cavalieri e le carni di tutti gli uomini, liberi e schiavi, piccoli e grandi”.</p>
  <p><sup id="toc_360">19</sup>Vidi allora la bestia e i re della terra con i loro eserciti radunati per muover guerra contro colui che era seduto sul cavallo e contro il suo esercito. <sup id="toc_361">20</sup>Ma la bestia fu catturata e con essa il falso profeta che alla sua presenza aveva operato quei portenti con i quali aveva sedotto quanti avevan ricevuto il marchio della bestia e ne avevano adorato la statua. Ambedue furono gettati vivi nello stagno di fuoco, ardente di zolfo. <sup id="toc_362">21</sup>Tutti gli altri furono uccisi dalla spada che usciva di bocca al Cavaliere; e tutti gli uccelli si saziarono delle loro carni.</p>
  <h3 id="toc_363">20</h3>
  <p><sup id="toc_364">1</sup>Vidi poi un angelo che scendeva dal cielo con la chiave dell’Abisso e una gran catena in mano. <sup id="toc_365">2</sup>Afferrò il dragone, il serpente antico – cioè il diavolo, satana – e lo incatenò per mille anni; <sup id="toc_366">3</sup>lo gettò nell’Abisso, ve lo rinchiuse e ne sigillò la porta sopra di lui, perché non seducesse più le nazioni, fino al compimento dei mille anni. Dopo questi dovrà essere sciolto per un po’ di tempo. <sup id="toc_367">4</sup>Poi vidi alcuni troni e a quelli che vi si sedettero fu dato il potere di giudicare. Vidi anche le anime dei decapitati a causa della testimonanza di Gesù e della parola di Dio, e quanti non avevano adorato la bestia e la sua statua e non ne avevano ricevuto il marchio sulla fronte e sulla mano. Essi ripresero vita e regnarono con Cristo per mille anni; <sup id="toc_368">5</sup>gli altri morti invece non tornarono in vita fino al compimento dei mille anni. Questa è la prima risurrezione. <sup id="toc_369">6</sup>Beati e santi coloro che prendon parte alla prima risurrezione. Su di loro non ha potere la seconda morte, ma saranno sacerdoti di Dio e del Cristo e regneranno con lui per mille anni.</p>
  <p><sup id="toc_370">7</sup>Quando i mille anni saranno compiuti, satana verrà liberato dal suo carcere <sup id="toc_371">8</sup>e uscirà per sedurre le nazioni ai quattro punti della terra, Gog e Magòg, per adunarli per la guerra: il loro numero sarà come la sabbia del mare. <sup id="toc_372">9</sup>Marciarono su tutta la superficie della terra e cinsero d’assedio l’accampamento dei santi e la città diletta. Ma un fuoco scese dal cielo e li divorò. <sup id="toc_373">10</sup>E il diavolo, che li aveva sedotti, fu gettato nello stagno di fuoco e zolfo, dove sono anche la bestia e il falso profeta: saranno tormentati giorno e notte per i secoli dei secoli.</p>
  <p><sup id="toc_374">11</sup>Vidi poi un grande trono bianco e Colui che sedeva su di esso. Dalla sua presenza erano scomparsi la terra e il cielo senza lasciar traccia di sé. <sup id="toc_375">12</sup>Poi vidi i morti, grandi e piccoli, ritti davanti al trono. Furono aperti dei libri. Fu aperto anche un altro libro, quello della vita. I morti vennero giudicati in base a ciò che era scritto in quei libri, ciascuno secondo le sue opere. <sup id="toc_376">13</sup>Il mare restituì i morti che esso custodiva e la morte e gli inferi resero i morti da loro custoditi e ciascuno venne giudicato secondo le sue opere. <sup id="toc_377">14</sup>Poi la morte e gli inferi furono gettati nello stagno di fuoco. Questa è la seconda morte, lo stagno di fuoco. <sup id="toc_378">15</sup>E chi non era scritto nel libro della vita fu gettato nello stagno di fuoco.</p>
  <h3 id="toc_379">21</h3>
  <p><sup id="toc_380">1</sup>Vidi poi un nuovo cielo e una nuova terra, perché il cielo e la terra di prima erano scomparsi e il mare non c’era più. <sup id="toc_381">2</sup>Vidi anche la città santa, la nuova Gerusalemme, scendere dal cielo, da Dio, pronta come una sposa adorna per il suo sposo. <sup id="toc_382">3</sup>Udii allora una voce potente che usciva dal trono:</p>
  <p class="testo_rientrato">“<i>Ecco la dimora</i>
di Dio con gli uomini!<br/> <i>Egli dimorerà tra di loro</i><br/> <i>ed essi saranno suo popolo<br/>
ed egli sarà il “Dio-con-loro”</i>.<br/> <sup id="toc_383">4</sup><i>E tergerà ogni lacrima dai loro occhi</i>;<br/>
non ci sarà più la morte,<br/>
né lutto, né lamento, né affanno,<br/>
perché le cose di prima sono passate”.</p>
  <p><sup id="toc_384">5</sup>E Colui che sedeva sul trono disse: “Ecco, io faccio nuove tutte le cose”; e soggiunse: “Scrivi, perché queste parole sono certe e veraci.</p>
  <p class="testo_rientrato"><sup id="toc_385">6</sup>Ecco sono compiute!<br/>
Io sono l’Alfa e l’Omega,<br/>
il Principio e la Fine.<br/> <i>A colui che ha sete</i>
darò <i>gratuitamente</i><br/>
acqua della fonte <i>della vita</i>.<br/> <sup id="toc_386">7</sup>Chi sarà vittorioso erediterà questi beni;<br/> <i>io sarò il suo Dio ed egli sarà mio figlio</i>.</p>
  <p><sup id="toc_387">8</sup>Ma per i vili e gl’increduli, gli abietti e gli omicidi, gl’immorali, i fattucchieri, gli idolàtri e per tutti i mentitori è riservato lo stagno ardente di fuoco e di zolfo. È questa la seconda morte”.</p>
  <p><sup id="toc_388">9</sup>Poi venne uno dei sette angeli che hanno le sette coppe piene degli ultimi sette flagelli e mi parlò: “Vieni, ti mostrerò la fidanzata, la sposa dell’Agnello”. <sup id="toc_389">10</sup>L’angelo mi trasportò in spirito su di un monte grande e alto, e mi mostrò la città santa, Gerusalemme, che scendeva dal cielo, da Dio, risplendente della gloria di Dio. <sup id="toc_390">11</sup>Il suo splendore è simile a quello di una gemma preziosissima, come pietra di diaspro cristallino. <sup id="toc_391">12</sup>La città è cinta da un grande e alto muro con dodici <i>porte</i>: sopra queste porte stanno dodici angeli e <i>nomi</i>
scritti, i nomi delle dodici <i>tribù dei figli d’Israele</i>. <sup id="toc_392">13</sup><i>A oriente tre porte, a settentrione tre porte, a mezzogiorno tre porte e ad occidente tre porte</i>. <sup id="toc_393">14</sup>Le mura della città poggiano su dodici basamenti, sopra i quali sono i dodici nomi dei dodici apostoli dell’Agnello.</p>
  <p><sup id="toc_394">15</sup>Colui che mi parlava aveva come misura una canna d’oro, per misurare la città, le sue porte e le sue mura. <sup id="toc_395">16</sup>La città è a forma di quadrato, la sua lunghezza è uguale alla larghezza. L’angelo misurò la città con la canna: misura dodici mila stadi; la lunghezza, la larghezza e l’altezza sono eguali. <sup id="toc_396">17</sup>Ne misurò anche le mura: sono alte centoquarantaquattro braccia, secondo la misura in uso tra gli uomini adoperata dall’angelo. <sup id="toc_397">18</sup>Le mura sono costruite con diaspro e la città è di oro puro, simile a terso cristallo. <sup id="toc_398">19</sup>Le fondamenta delle mura della città sono adorne di ogni specie di pietre preziose. Il primo fondamento è di diaspro, il secondo di zaffìro, il terzo di calcedònio, il quarto di smeraldo, <sup id="toc_399">20</sup>il quinto di sardònice, il sesto di cornalina, il settimo di crisòlito, l’ottavo di berillo, il nono di topazio, il decimo di crisopazio, l’undecimo di giacinto, il dodicesimo di ametista. <sup id="toc_400">21</sup>E le dodici porte sono dodici perle; ciascuna porta è formata da una sola perla. E la piazza della città è di oro puro, come cristallo trasparente.</p>
  <p><sup id="toc_401">22</sup>Non vidi alcun tempio in essa perché il Signore Dio, l’Onnipotente, e l’Agnello sono il suo tempio. <sup id="toc_402">23</sup>La città non ha bisogno della luce del sole, né della luce della luna perché la gloria di Dio la illumina e la sua lampada è l’Agnello.</p>
  <p class="testo_rientrato"><sup id="toc_403">24</sup><i>Le nazioni cammineranno alla sua luce<br/>
e i re della terra a lei porteranno la loro magnificenza</i>.<br/> <sup id="toc_404">25</sup><i>Le</i>
sue <i>porte non si chiuderanno mai durante il giorno</i>,<br/>
poiché non vi sarà più notte.<br/> <sup id="toc_405">26</sup><i>E porteranno a lei la gloria</i>
e l’onore <i>delle nazioni</i>.<br/> <sup id="toc_406">27</sup><i>Non entrerà in essa nulla d’impuro</i>,<br/>
né chi commette abominio o falsità,<br/>
ma solo quelli che sono scritti<br/>
nel libro della vita dell’Agnello.</p>
  <h3 id="toc_407">22</h3>
  <p><sup id="toc_408">1</sup>Mi mostrò poi <i>un fiume d’acqua viva</i>
limpida come cristallo, che scaturiva dal trono di Dio e dell’Agnello. <sup id="toc_409">2</sup><i>In mezzo</i>
alla piazza della città e <i>da una parte e dall’altra del fiume si trova un albero di vita</i>
che da’ dodici raccolti e produce frutti ogni <i>mese; le foglie</i>
dell’albero servono <i>a guarire</i>
le nazioni.</p>
  <p class="testo_rientrato"><sup id="toc_410">3</sup>E non vi sarà più maledizione.<br/>
Il trono di Dio e dell’Agnello<br/>
sarà in mezzo a lei e i suoi servi lo adoreranno;<br/> <sup id="toc_411">4</sup><i>vedranno la sua faccia<br/></i>
e porteranno il suo nome sulla fronte.<br/> <sup id="toc_412">5</sup>Non vi sarà più notte<br/>
e non avranno più bisogno di luce di lampada,<br/>
né di luce di sole,<br/>
perché <i>il Signore Dio li illuminerà<br/>
e regneranno nei secoli dei secoli</i>.</p>
  <p><sup id="toc_413">6</sup>Poi mi disse: “Queste parole sono certe e veraci. Il Signore, il Dio che ispira i profeti, ha mandato il suo angelo per mostrare ai suoi servi ciò che deve accadere tra breve. <sup id="toc_414">7</sup>Ecco, io verrò presto. Beato chi custodisce le parole profetiche di questo libro”.</p>
  <p><sup id="toc_415">8</sup>Sono io, Giovanni, che ho visto e udito queste cose. Udite e vedute che le ebbi, mi prostrai in adorazione ai piedi dell’angelo che me le aveva mostrate. <sup id="toc_416">9</sup>Ma egli mi disse: “Guardati dal farlo! Io sono un servo di Dio come te e i tuoi fratelli, i profeti, e come coloro che custodiscono le parole di questo libro. È Dio che devi adorare”.</p>
  <p><sup id="toc_417">10</sup>Poi aggiunse: “Non mettere sotto sigillo le parole profetiche di questo libro, perché il tempo è vicino. <sup id="toc_418">11</sup>Il perverso continui pure a essere perverso, l’impuro continui ad essere impuro e il giusto continui a praticare la giustizia e il santo si santifichi ancora.</p>
  <p><sup id="toc_419">12</sup>Ecco, io verrò presto e porterò con me il mio salario, <i>per rendere a ciascuno secondo le sue opere</i>. <sup id="toc_420">13</sup>Io sono l’Alfa e l’Omega, il Primo e l’Ultimo, il principio e la fine. <sup id="toc_421">14</sup>Beati coloro che lavano le loro vesti: avranno parte all’albero della vita e potranno entrare per le porte nella città. <sup id="toc_422">15</sup>Fuori i cani, i fattucchieri, gli immorali, gli omicidi, gli idolàtri e chiunque ama e pratica la menzogna!</p>
  <p><sup id="toc_423">16</sup>Io, Gesù, ho mandato il mio angelo, per testimoniare a voi queste cose riguardo alle Chiese. Io sono la radice della stirpe di Davide, la stella radiosa del mattino”.</p>
  <p><sup id="toc_424">17</sup>Lo Spirito e la sposa dicono: “Vieni!”. E chi ascolta ripeta: “Vieni!”. Chi ha sete venga; chi vuole attinga gratuitamente l’acqua della vita.</p>
  <p><sup id="toc_425">18</sup>Dichiaro a chiunque ascolta le parole profetiche di questo libro: a chi vi aggiungerà qualche cosa, Dio gli farà cadere addosso i flagelli descritti in questo libro; <sup id="toc_426">19</sup>e chi toglierà qualche parola di questo libro profetico, Dio lo priverà dell’albero della vita e della città santa, descritti in questo libro.</p>
  <p><sup id="toc_427">20</sup>Colui che attesta queste cose dice: “Sì, verrò presto!”. Amen. Vieni, Signore Gesù. <sup id="toc_428">21</sup>La grazia del Signore Gesù sia con tutti voi. Amen!</p>
</body>
</html>