<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: I libri storici</h1>
  <h2 id="toc_1">Secondo libro dei Maccabei</h2>
  <h3 id="toc_2">1</h3>
  <p><sup id="toc_3">1</sup>“Ai fratelli giudei sparsi nell’Egitto salute. I fratelli giudei che sono in Gerusalemme e nella regione della Giudea augurano buona pace. <sup id="toc_4">2</sup>Dio voglia concedervi i suoi benefici e ricordarsi della sua alleanza con Abramo, Isacco e Giacobbe suoi servi fedeli; <sup id="toc_5">3</sup>conceda a tutti voi volontà di adorarlo e di compiere i suoi desideri con cuore generoso e animo pronto; <sup id="toc_6">4</sup>vi dia una mente aperta ad intender la sua legge e i suoi comandi, e volontà di pace. <sup id="toc_7">5</sup>Esaudisca le vostre preghiere e vi sia propizio e non vi abbandoni nell’ora dell’avversità.</p>
  <p><sup id="toc_8">6</sup>Noi qui appunto preghiamo per voi.</p>
  <p><sup id="toc_9">7</sup>Quando regnava Demetrio nell’anno centosessantanove, noi Giudei vi abbiamo scritto: “Nelle calamità e angosce che ci hanno colpiti in questi anni da quando Giàsone e i suoi partigiani hanno apostatato dalla città santa e dal regno, <sup id="toc_10">8</sup>incendiando il portone e versando sangue innocente, noi abbiamo pregato il Signore e siamo stati esauditi. Quindi abbiamo preso l’offerta delle vittime e del fior di farina, abbiamo acceso le lampade e presentato i pani”. <sup id="toc_11">9</sup>Vi scriviamo la presente per esortarvi a celebrare i giorni delle Capanne nel mese di Casleu.</p>
  <p>L’anno centottantotto.</p>
  <p><sup id="toc_12">10</sup>I Giudei residenti in Gerusalemme e nella Giudea, il consiglio degli anziani e Giuda, ad Aristòbulo, maestro del re Tolomeo, appartenente alla stirpe dei sacerdoti consacrati con l’unzione, e ai Giudei dimoranti in Egitto, salute e prosperità.</p>
  <p><sup id="toc_13">11</sup>Salvati da grandi pericoli per l’intervento di Dio, lo ringraziamo molto per esserci potuti schierare contro il re. <sup id="toc_14">12</sup>Perché egli stesso ha respinto le forze schierate contro la santa città.</p>
  <p><sup id="toc_15">13</sup>Recatosi in Persia, il loro capo e con lui l’esercito creduto invincibile, fu ucciso nel tempio della dea Nanea, per gli inganni orditi dai sacerdoti di Nanea. <sup id="toc_16">14</sup>Con il pretesto di celebrare le nozze con lei, Antioco con i suoi amici si era recato sul posto per prelevarne le immense ricchezze a titolo di dote. <sup id="toc_17">15</sup>Dopo che i sacerdoti del tempio di Nanea gliele ebbero mostrate, egli entrò con pochi nel recinto sacro e quelli, chiuso il tempio alle spalle di Antioco <sup id="toc_18">16</sup>e aperta una porta segreta nel soffitto, scagliarono pietre e fulminarono il condottiero e i suoi. Poi fattili a pezzi e tagliate le loro teste, le gettarono a quelli di fuori.</p>
  <p><sup id="toc_19">17</sup>In tutto sia benedetto il nostro Dio, che ha consegnato alla morte gli empi.</p>
  <p><sup id="toc_20">18</sup>Stando noi per celebrare la purificazione del tempio il venticinque di Casleu, abbiamo creduto necessario darvi qualche spiegazione, perché anche voi celebriate la festa delle Capanne e del fuoco, apparso quando Neemia offrì i sacrifici dopo la ricostruzione del tempio e dell’altare. <sup id="toc_21">19</sup>Infatti quando i nostri padri furono deportati in Persia, i sacerdoti fedeli di allora, preso il fuoco dall’altare, lo nascosero con cautela nella cavità di un pozzo che aveva il fondo asciutto e là lo misero al sicuro, in modo che il luogo rimanesse ignoto a tutti. <sup id="toc_22">20</sup>Dopo un buon numero di anni, quando piacque a Dio, Neemia, rimandato dal re di Persia, inviò i discendenti di quei sacerdoti che avevano nascosto il fuoco, a farne ricerca; quando essi ci riferirono che non avevano trovato il fuoco ma acqua grassa, comandò loro di attingerne e portarne. <sup id="toc_23">21</sup>Poi furono portate le offerte per i sacrifici e Neemia comandò che venisse aspersa con quell’acqua la legna e quanto vi era sopra. <sup id="toc_24">22</sup>Così fu fatto e dopo un po’ di tempo il sole, che prima era coperto di nubi, cominciò a risplendere e si accese un gran rogo, con grande meraviglia di tutti.</p>
  <p><sup id="toc_25">23</sup>I sacerdoti si posero allora in preghiera, mentre il sacrificio veniva consumato, e con i sacerdoti tutti gli altri: Giònata intonava, gli altri continuavano in coro insieme a Neemia. <sup id="toc_26">24</sup>La preghiera era formulata in questo modo: Signore, Signore Dio, creatore di tutto, tremendo e potente, giusto e misericordioso, tu solo re e buono, <sup id="toc_27">25</sup>tu solo generoso, tu solo giusto e onnipotente ed eterno, che salvi Israele da ogni male, che hai fatto i nostri padri oggetto di elezione e santificazione, <sup id="toc_28">26</sup>accetta il sacrificio offerto per Israele tuo popolo, custodisci la tua porzione e santificala. <sup id="toc_29">27</sup>Raccogli i nostri dispersi, libera quelli che sono schiavi in mano ai pagani, guarda benigno i disprezzati e gli oltraggiati; sappiano i pagani che tu sei il nostro Dio. <sup id="toc_30">28</sup>Punisci quelli che ci opprimono e ci ingiuriano con superbia. <sup id="toc_31">29</sup>Concedi al tuo popolo di radicarsi nel tuo luogo santo, come ha detto Mosè. <sup id="toc_32">30</sup>I sacerdoti a loro volta cantavano inni. <sup id="toc_33">31</sup>Poi vennero consumate le vittime del sacrificio e Neemia ordinò che il resto dell’acqua venisse versata sulle pietre più grosse. <sup id="toc_34">32</sup>Fatto questo, si accese una fiamma, la quale tuttavia fu assorbita dal bagliore del fuoco acceso sull’altare. <sup id="toc_35">33</sup>Quando fu divulgato il fatto e fu annunciato al re dei Persiani che nel luogo dove i sacerdoti deportati avevano nascosto il fuoco era comparsa acqua e che i sacerdoti al seguito di Neemia avevano con quella purificato le cose necessarie al sacrificio, <sup id="toc_36">34</sup>il re fece cingere il luogo e lo dichiarò sacro, dopo aver accertato il fatto. <sup id="toc_37">35</sup>Il re ricevette anche molti doni da quelli che aveva favoriti e ne diede a sua volta. <sup id="toc_38">36</sup>I compagni di Neemia chiamarono questo luogo Neftar che significa “purificazione”; ma i più lo chiamano Neftai.</p>
  <h3 id="toc_39">2</h3>
  <p><sup id="toc_40">1</sup>Si trova scritto nei documenti che Geremia profeta ordinò ai deportati di prendere del fuoco, come è stato significato, <sup id="toc_41">2</sup>e che il medesimo profeta ai deportati consegnò la legge raccomandando loro di non dimenticarsi dei comandi del Signore e di non lasciarsi traviare nelle idee, vedendo i simulacri d’oro e d’argento e il fasto di cui erano circondati, <sup id="toc_42">3</sup>e che con altre simili espressioni li esortava a non ripudiare la legge nel loro cuore. <sup id="toc_43">4</sup>Si diceva anche nello scritto che il profeta, ottenuto un responso, ordinò che lo seguissero con la tenda e l’arca. Quando giunse presso il monte dove Mosè era salito e aveva contemplato l’eredità di Dio, <sup id="toc_44">5</sup>Geremia salì e trovò un vano a forma di caverna e là introdusse la tenda, l’arca e l’altare degli incensi e sbarrò l’ingresso. <sup id="toc_45">6</sup>Alcuni del suo seguito tornarono poi per segnare la strada, ma non trovarono più il luogo. <sup id="toc_46">7</sup>Geremia, saputolo, li rimproverò dicendo: Il luogo deve restare ignoto, finché Dio non avrà riunito la totalità del suo popolo e si sarà mostrato propizio. <sup id="toc_47">8</sup>Allora il Signore mostrerà queste cose e si rivelerà la gloria del Signore e la nube, come appariva sopra Mosè, e come avvenne quando Salomone chiese che il luogo fosse solennemente santificato. <sup id="toc_48">9</sup>Si narrava anche che questi, dotato di sapienza, offrì il sacrificio per la dedicazione e il compimento del tempio. <sup id="toc_49">10</sup>E allo stesso modo che Mosè aveva pregato il Signore ed era sceso il fuoco dal cielo a consumare le vittime immolate, così pregò anche Salomone e il fuoco sceso dal cielo consumò gli olocausti. <sup id="toc_50">11</sup>Mosè aveva detto: Poiché non è stata mangiata la vittima offerta per il peccato, essa è stata consumata. <sup id="toc_51">12</sup>Allo stesso modo anche Salomone celebrò gli otto giorni.</p>
  <p><sup id="toc_52">13</sup>Si descrivevano le stesse cose nei documenti e nelle memorie di Neemia e come egli, fondata una biblioteca, curò la raccolta dei libri dei re, dei profeti e di Davide e le lettere dei re intorno ai doni. <sup id="toc_53">14</sup>Anche Giuda ha raccolto tutti i libri andati dispersi per la guerra che abbiamo avuto, e ora si trovano presso di noi. <sup id="toc_54">15</sup>Se mai ne avete bisogno, mandate persone con l’incarico di portarveli.</p>
  <p><sup id="toc_55">16</sup>Vi abbiamo scritto mentre stiamo per celebrare la purificazione; farete ottima cosa se celebrerete anche voi questi giorni. <sup id="toc_56">17</sup>Poiché Dio ha salvato tutto il suo popolo e ha concesso a tutti l’eredità, nonché il regno, il sacerdozio e la santificazione <sup id="toc_57">18</sup>come ha promesso mediante la legge, noi poniamo in Dio speranza che egli ci usi presto misericordia e voglia presto radunarci, da ogni regione posta sotto il cielo, nel luogo santo; egli infatti ci ha liberati da grandi mali e ha purificato il luogo santo”.</p>
  <p><sup id="toc_58">19</sup>I fatti riguardanti Giuda Maccabeo e i suoi fratelli, la purificazione del grande tempio e la dedicazione dell’altare, <sup id="toc_59">20</sup>come anche le guerre contro Antioco Epìfane e il figlio di lui Eupàtore, <sup id="toc_60">21</sup>nonché le manifestazioni venute dal cielo sopra coloro che si erano battuti con valore per il giudaismo, riuscendo in pochi a impadronirsi di tutta la regione e a scacciare una moltitudine di barbari, <sup id="toc_61">22</sup>a riconquistare il tempio famoso in tutto il mondo, a liberare la città e a ristabilire le leggi che stavano per essere soppresse, quando il Signore si rese loro propizio con ogni benevolenza: <sup id="toc_62">23</sup>questi fatti narrati da Giàsone di Cirene nel corso di cinque libri, ci studieremo di riassumerli in una sola composizione. <sup id="toc_63">24</sup>Vedendo infatti la massa di numeri e l’effettiva difficoltà per chi desidera di inoltrarsi nelle narrazioni storiche, a causa della vastità della materia, <sup id="toc_64">25</sup>ci siamo preoccupati di offrire diletto a coloro che amano leggere, facilità a quanti intendono ritenere nella memoria, utilità a tutti gli eventuali lettori. <sup id="toc_65">26</sup>Per noi certo, che ci siamo sobbarcati la fatica del sunteggiare, l’impresa non si presenta facile: ci vorranno sudori e veglie, <sup id="toc_66">27</sup>così come non è facile preparare un banchetto e accontentare le esigenze altrui; tuttavia per far cosa gradita a molti ci sarà dolce sopportare la fatica, <sup id="toc_67">28</sup>lasciando all’autore la completa esposizione dei particolari, curandoci invece di procedere secondo gli schemi di un riassunto. <sup id="toc_68">29</sup>Come infatti in una casa nuova all’architetto tocca pensare a tutta la costruzione, mentre chi è incaricato di dipingere a fuoco e a fresco deve badare solo alla decorazione, così, penso, è per noi. <sup id="toc_69">30</sup>L’entrare in argomento e il passare in rassegna i fatti e l’insinuarsi nei particolari, spetta all’ideatore dell’opera storica; <sup id="toc_70">31</sup>curare il sunto della esposizione e tralasciare i complementi della narrazione storica, è riservato a chi fa opera di compendio. <sup id="toc_71">32</sup>Di qui dunque cominceremo la narrazione, senza nulla aggiungere a ciò che abbiamo detto nella prefazione: sarebbe certo ingenuo abbondare nei preamboli e abbreviare poi la narrazione storica.</p>
  <h3 id="toc_72">3</h3>
  <p><sup id="toc_73">1</sup>Nel periodo in cui la città santa godeva completa pace e le leggi erano osservate perfettamente per la pietà del sommo sacerdote Onia e la sua avversione al male, <sup id="toc_74">2</sup>gli stessi re avevano preso ad onorare il luogo santo e a glorificare il tempio con doni insigni, <sup id="toc_75">3</sup>al punto che Selèuco, re dell’Asia, provvedeva con le proprie entrate a tutte le spese riguardanti il servizio dei sacrifici. <sup id="toc_76">4</sup>Ma un certo Simone della tribù di Bilga, nominato sovrintendente del tempio, venne a trovarsi in contrasto con il sommo sacerdote intorno all’amministrazione della città. <sup id="toc_77">5</sup>Non potendo aver ragione con Onia, si recò da Apollonio di Tarso, che in quel periodo era stratega della Celesiria e della Fenicia, <sup id="toc_78">6</sup>e gli riferì che il tesoro di Gerusalemme era colmo di ricchezze immense tanto che l’ammontare del capitale era incalcolabile e non serviva per le spese dei sacrifici; era quindi ben possibile ridurre tutto in potere del re.</p>
  <p><sup id="toc_79">7</sup>Apollonio si incontrò con il re e gli riferì intorno alle ricchezze a lui denunciate; quegli designò l’incaricato degli affari Eliodòro e lo inviò con l’ordine di effettuare il prelevamento delle suddette ricchezze. <sup id="toc_80">8</sup>Eliodòro si mise subito in viaggio, in apparenza per visitare le città della Celesiria e della Fenicia, in realtà per compiere l’incarico del re. <sup id="toc_81">9</sup>Giunto a Gerusalemme e accolto con deferenza dal sommo sacerdote della città, espose le segnalazioni ricevute e disse chiaro il motivo per cui era venuto; domandava poi se le cose stavano realmente così. <sup id="toc_82">10</sup>Il sommo sacerdote gli spiegò che quelli erano i depositi delle vedove e degli orfani; <sup id="toc_83">11</sup>che una parte era anche di Ircano, figlio di Tobia, persona di condizione assai elevata; che l’empio Simone andava denunciando la cosa a suo modo, ma complessivamente si trattava di quattrocento talenti d’argento e duecento d’oro; <sup id="toc_84">12</sup>che era assolutamente impossibile permettere che fossero ingannati coloro che si erano fidati della santità del luogo e del carattere sacro e inviolabile di un tempio venerato in tutto il mondo.</p>
  <p><sup id="toc_85">13</sup>Ma Eliodòro, a causa degli ordini ricevuti dal re, rispose recisamente che quelle ricchezze dovevano essere trasferite nell’erario del re. <sup id="toc_86">14</sup>Venne in un giorno da lui stabilito per ordinare l’inventario delle medesime, mentre tutta la città era in grande agitazione. <sup id="toc_87">15</sup>I sacerdoti, rivestiti degli abiti sacerdotali, si erano prostrati davanti all’altare ed elevavano suppliche al Cielo che aveva sancito la legge dei depositi, perché fossero conservati integri a coloro che li avevano consegnati. <sup id="toc_88">16</sup>Chi guardava l’aspetto del sommo sacerdote riportava uno strazio al cuore, poiché il volto e il cambiamento di colore ne mostravano l’intimo tormento. <sup id="toc_89">17</sup>Tutta la sua persona era immersa in un timore e in un tremito del corpo da cui appariva manifesta, a chi osservava, l’angoscia che aveva in cuore. <sup id="toc_90">18</sup>Anche dalle case uscivano per accorrere in folla a una pubblica supplica, perché il luogo santo stava per essere violato. <sup id="toc_91">19</sup>Le donne, cingendo sotto il petto il cilicio, riempivano le strade; anche le fanciulle, di solito ritirate, in parte accorrevano alle porte, in parte sulle mura, altre si sporgevano dalle finestre; <sup id="toc_92">20</sup>tutte, con le mani protese verso il Cielo, moltiplicavano le suppliche. <sup id="toc_93">21</sup>Muoveva a compassione il pianto confuso della moltitudine e l’ansia tormentosa del sommo sacerdote. <sup id="toc_94">22</sup>Essi supplicavano l’onnipotente Signore che volesse conservare intatti in piena sicurezza i depositi per coloro che li avevano consegnati.</p>
  <p><sup id="toc_95">23</sup>Eliodòro metteva ugualmente in esecuzione il suo programma.</p>
  <p><sup id="toc_96">24</sup>Ma appena fu arrivato sul posto con gli armati, presso il tesoro, il Signore degli spiriti e di ogni potere compì un’apparizione straordinaria, così che tutti i temerari che avevano osato entrare, colpiti dalla potenza di Dio, si trovarono fiaccati e atterriti. <sup id="toc_97">25</sup>Infatti apparve loro un cavallo, montato da un cavaliere terribile e rivestito di splendida bardatura, il quale si spinse con impeto contro Eliodòro e lo percosse con gli zoccoli anteriori, mentre il cavaliere appariva rivestito di armatura d’oro. <sup id="toc_98">26</sup>A lui apparvero inoltre altri due giovani dotati di gran forza, splendidi di bellezza e con vesti meravigliose, i quali, postisi ai due lati, lo flagellavano senza posa, infliggendogli numerose percosse. <sup id="toc_99">27</sup>In un attimo fu atterrato e si trovò immerso in una fitta oscurità. Allora i suoi lo afferrarono e lo misero in una barella. <sup id="toc_100">28</sup>Egli che era entrato poco prima nella suddetta camera del tesoro con numeroso seguito e con tutta la guardia, fu portato via impotente ad aiutarsi. Dopo aver sperimentato nel modo più evidente la potenza di Dio. <sup id="toc_101">29</sup>Così, mentre egli, prostrato dalla forza divina, era là senza voce e privo d’ogni speranza di salvezza, <sup id="toc_102">30</sup>gli altri benedicevano il Signore che aveva glorificato il suo luogo santo; il tempio, che poco prima era pieno di trepidazione e confusione, dopo che il Signore onnipotente aveva manifestato il suo intervento, si riempì di gioia e letizia. <sup id="toc_103">31</sup>Subito alcuni compagni di Eliodòro pregarono Onia che supplicasse l’Altissimo e impetrasse la grazia della vita a costui che stava irrimediabilmente esalando l’ultimo respiro. <sup id="toc_104">32</sup>Il sommo sacerdote, temendo che il re per avventura venisse a sospettare che i Giudei avessero teso un tranello a Eliodòro, offrì un sacrificio per la salute dell’uomo. <sup id="toc_105">33</sup>Mentre il sommo sacerdote compiva il rito propiziatorio, apparvero a Eliodòro gli stessi giovani adorni delle stesse vesti, i quali in piedi dissero: “Ringrazia ampiamente il sommo sacerdote Onia, per merito del quale il Signore ti ridà la vita. <sup id="toc_106">34</sup>Tu poi, che hai sperimentato i flagelli del Cielo, annuncia a tutti la grande potenza di Dio”. Dette queste parole, disparvero.</p>
  <p><sup id="toc_107">35</sup>Eliodòro offrì un sacrificio al Signore e innalzò grandi preghiere a colui che gli aveva restituito la vita, poi si congedò da Onia e fece ritorno con il suo seguito dal re. <sup id="toc_108">36</sup>Egli testimoniava a tutti le opere del sommo Dio, che aveva visto con i suoi occhi. <sup id="toc_109">37</sup>Quando poi il re gli domandava chi fosse adatto ad essere inviato ancora una volta in Gerusalemme, rispondeva: <sup id="toc_110">38</sup>Se hai qualcuno che ti è nemico o insidia il tuo governo, mandalo là e l’avrai indietro flagellato per bene, se pure ne uscirà salvo, perché in quel luogo c’è veramente una potenza divina. <sup id="toc_111">39</sup>Lo stesso che ha la sua dimora nei cieli è custode e difensore di quel luogo ed è pronto a percuotere e abbattere coloro che vi accedono con cattiva intenzione. <sup id="toc_112">40</sup>Così dunque si sono svolti i fatti riguardanti Eliodòro e la difesa del tesoro.</p>
  <h3 id="toc_113">4</h3>
  <p><sup id="toc_114">1</sup>Il suddetto Simone, che si era fatto delatore dei beni e della patria, diffamava Onia, come se avesse percosso Eliodòro e fosse stato l’organizzatore dei disordini; <sup id="toc_115">2</sup>osava definire nemico della cosa pubblica il benefattore della città, il protettore dei cittadini, il difensore delle leggi. <sup id="toc_116">3</sup>L’odio era giunto a tal punto che si compirono delle uccisioni da parte di uno dei gregari di Simone; <sup id="toc_117">4</sup>allora Onia, vedendo l’aggravarsi dell’invidia e accorgendosi che Apollonio figlio di Menèsteo, stratega della Celesira e della Fenicia, aizzava la perfidia di Simone, <sup id="toc_118">5</sup>si recò dal re, non per far la parte di accusatore dei suoi concittadini, ma per provvedere al bene comune del popolo e di ciascuno in particolare. <sup id="toc_119">6</sup>Vedeva infatti che senza un provvedimento del re era impossibile ristabilire la pace nella vita pubblica e che Simone non avrebbe messo freno alla sua pazzia.</p>
  <p><sup id="toc_120">7</sup>Ma, Selèuco essendo passato all’altra vita e avendo preso le redini del governo Antioco chiamato anche Epìfane, Giàsone, fratello di Onia, volle procurarsi con la corruzione il sommo sacerdozio <sup id="toc_121">8</sup>e, in un incontro con il re, gli promise trecentosessanta talenti d’argento e altri ottanta talenti riscossi con un’altra entrata. <sup id="toc_122">9</sup>Oltre a questi prometteva di versargli altri centocinquanta talenti, se gli fosse stato concesso di stabilire di sua autorità una palestra e un campo d’addestramento e di erigere una corporazione d’Antiocheni a Gerusalemme. <sup id="toc_123">10</sup>Avendo il re acconsentito, egli, ottenuto il potere, si diede subito a trasformare i suoi connazionali secondo i costumi greci, <sup id="toc_124">11</sup>annullando i favori concessi dal re ai Giudei, ad opera di Giovanni, padre di quell’Eupolemo che aveva guidato l’ambasciata presso i Romani per negoziare il patto d’amicizia e di alleanza, e sradicando le leggi cittadine inaugurò usanze perverse. <sup id="toc_125">12</sup>Fu subito zelante nel costruire una palestra, proprio ai piedi dell’acròpoli, e nell’indurre i giovani più distinti a portare il pètaso. <sup id="toc_126">13</sup>Così era raggiunto il colmo dell’ellenizzazione e la diserzione verso i costumi stranieri per l’eccessiva corruzione dell’empio e falso sommo sacerdote Giàsone. <sup id="toc_127">14</sup>Perciò i sacerdoti non erano più premurosi del servizio all’altare, ma, disprezzando il tempio e trascurando i sacrifici, si affrettarono a partecipare agli spettacoli contrari alla legge nella palestra, appena dato il segnale del lancio del disco. <sup id="toc_128">15</sup>Così tenendo in poco conto le glorie patrie stimavano nobilissime le glorie elleniche. <sup id="toc_129">16</sup>Ma appunto a causa di queste li sorprese una grave situazione e si ebbero quali avversari e punitori proprio coloro le cui istituzioni seguivano con zelo e a cui cercavano di rassomigliare in tutto. <sup id="toc_130">17</sup>Non è cosa che resti impunita il comportarsi empiamente contro le leggi divine, come dimostrerà chiaramente il successivo periodo di tempo.</p>
  <p><sup id="toc_131">18</sup>Celebrandosi in Tiro i giochi quinquennali con l’intervento del re, <sup id="toc_132">19</sup>l’empio Giàsone inviò come rappresentanti alcuni Antiocheni di Gerusalemme, i quali portavano con sé trecento dramme d’argento per il sacrifico a Ercole; ma questi portatori ritennero non conveniente usarle per il sacrifico, bensì impiegarle per altra spesa. <sup id="toc_133">20</sup>Così il denaro destinato al sacrificio a Ercole da parte del mandante, servì, grazie ai portatori, per la costruzione delle triremi.</p>
  <p><sup id="toc_134">21</sup>Antioco, avendo mandato Apollonio, figlio di Menèsteo, in Egitto per l’intronizzazione del re Filomètore, venne a sapere che costui era diventato contrario al suo governo e quindi si preoccupò della sua sicurezza. Perciò si recò a Giaffa, poi mosse alla volta di Gerusalemme. <sup id="toc_135">22</sup>Fu accolto da Giàsone e dalla città con dimostrazioni magnifiche e introdotto con corteo di fiaccole e acclamazioni. Così riprese la marcia militare verso la Fenicia.</p>
  <p><sup id="toc_136">23</sup>Tre anni dopo, Giàsone mandò Menelao, fratello del già menzionato Simone, a portare al re denaro e a presentargli un memoriale su alcuni affari importanti. <sup id="toc_137">24</sup>Ma quello, fattosi presentare al re e avendolo ossequiato con un portamento da persona autorevole, si accaparrò il sommo sacerdozio, superando l’offerta di Giàsone di trecento talenti d’argento. <sup id="toc_138">25</sup>Munito delle disposizioni del re, si presentò di ritorno, non avendo con sé nulla che fosse degno del sommo sacerdozio, ma avendo le manie di un tiranno unite alla ferocia di una belva. <sup id="toc_139">26</sup>Così Giàsone, che aveva tradito il proprio fratello, fu tradito a sua volta da un altro e fu costretto a fuggire nel paese dell’Ammanìtide. <sup id="toc_140">27</sup>Menelato si impadronì del potere, ma non s’interessò più del denaro promesso al re, <sup id="toc_141">28</sup>sebbene gliele avesse fatto richiesta Sòstrato, comandante dell’acròpoli; questi infatti aveva l’incarico della riscossione dei tributi. Per questo motivo tutti e due furono convocati dal re. <sup id="toc_142">29</sup>Menelao lasciò come sostituto nel sommo sacerdozio Lisìmaco suo fratello; Sòstrato lasciò Cratéte, comandante dei Ciprioti.</p>
  <p><sup id="toc_143">30</sup>Mentre così stavano le cose, le città di Tarso e Mallo si ribellarono, perché erano state date in dono ad Antiòchide, concubina del re. <sup id="toc_144">31</sup>Il re partì in fretta per riportare all’ordine la situazione, lasciando come luogotenente Andronìco, uno dei suoi dignitari. <sup id="toc_145">32</sup>Menelao allora, pensando di aver trovato l’occasione buona, sottrasse alcuni arredi d’oro del tempio e ne fece omaggio ad Andronìco; altri poi si trovò che li aveva venduti a Tiro e nelle città vicine. <sup id="toc_146">33</sup>Ma Onia lo biasimò, dopo essersi accertato della cosa ed essersi rifugiato in località inviolabile a Dafne situata presso Antiochia. <sup id="toc_147">34</sup>Per questo Menelao, incontratosi in segreto con Andronìco, lo pregò di sopprimere Onia. Quegli, recatosi da Onia e ottenutane con inganno la fiducia, dandogli la destra con giuramento lo persuase, sebbene ancora guardato con sospetto, ad uscire dall’asilo e subito lo uccise senza alcun riguardo alla giustizia. <sup id="toc_148">35</sup>Per questo fatto non solo i Giudei, ma anche molti altri popoli si mossero a sdegno e tristezza per l’empia uccisione di tanto uomo. <sup id="toc_149">36</sup>Quando il re tornò dalle località della Cilicia, si presentarono a lui i Giudei della città insieme con i Greci che condividevano l’esecrazione dell’uccisione di Onia contro ogni diritto. <sup id="toc_150">37</sup>Antioco fu intimamente rattristato, colpito da cordoglio e mosso a lacrime per la saggezza e la grande prudenza del defunto; <sup id="toc_151">38</sup>subito, acceso di sdegno, tolse la porpora ad Andronìco, ne stracciò le vesti e lo trascinò attraverso tutta la città fino al luogo stesso dove egli aveva sacrilegamente ucciso Onia e là cancellò dal mondo l’assassino. Così il Signore gli rese il meritato castigo.</p>
  <p><sup id="toc_152">39</sup>Essendo poi avvenuti molti furti sacrileghi in città da parte di Lisìmaco su istigazione di Menelao ed essendosene sparsa la voce al di fuori, il popolo si ribellò a Lisìmaco, quando già molti arredi d’oro erano stati portati via. <sup id="toc_153">40</sup>La folla era eccitata e piena di furore e Lisìmaco, armati circa tremila uomini, diede inizio ad atti di violenza, mettendo come comandante un certo Aurano già avanzato in età e non meno in stoltezza. <sup id="toc_154">41</sup>Ma quelli, appena si accorsero dell’aggressione di Lisìmaco, afferrarono chi pietre, chi grossi bastoni, altri raccolsero a manciate la polvere sul posto e si gettarono contro coloro che stavano attorno a Lisìmaco. <sup id="toc_155">42</sup>A questo modo ne ferirono molti, alcuni ne stesero morti, costrinsero tutti alla fuga, misero a morte lo stesso saccheggiatore del tempio presso la camera del tesoro.</p>
  <p><sup id="toc_156">43</sup>Per questi fatti fu intentato un processo contro Menelao. <sup id="toc_157">44</sup>Venuto il re a Tiro, i tre uomini mandati dal consiglio degli anziani difesero presso di lui il loro diritto. <sup id="toc_158">45</sup>Menelao, ormai sul punto di essere abbandonato, promise una buona quantità di denaro a Tolomeo, figlio di Dorìmene, perché traesse il re dalla sua parte. <sup id="toc_159">46</sup>Tolomeo invitò il re sotto un portico, come per prendere il fresco, e gli fece mutar parere. <sup id="toc_160">47</sup>Così il re prosciolse dalle accuse Menelao, causa di tutto il male, e a quegli infelici che, se avessero discusso la causa anche presso gli Sciti, sarebbero stati prosciolti come innocenti, decretò la pena di morte. <sup id="toc_161">48</sup>Così senza dilazione subirono l’ingiusta pena coloro che avevano difeso la città, il popolo e gli arredi sacri. <sup id="toc_162">49</sup>Gli stessi cittadini di Tiro, indignati per questo fatto, provvidero generosamente quanto occorreva per la loro sepoltura. <sup id="toc_163">50</sup>Menelao invece, per la cupidigia dei potenti, rimase al potere, crescendo in malvagità e facendosi grande traditore dei concittadini.</p>
  <h3 id="toc_164">5</h3>
  <p><sup id="toc_165">1</sup>In questo periodo di tempo Antioco organizzò la seconda spedizione in Egitto. <sup id="toc_166">2</sup>Sopra tutta la città per circa quaranta giorni apparivano cavalieri che correvano per l’aria con auree vesti, armati di lance roteanti e di spade sguainate, <sup id="toc_167">3</sup>e schiere di cavalieri disposti a battaglia e attacchi e scontri vicendevoli e trambusto di scudi e selve di aste e lanci di frecce e bagliori di bardature d’oro e corazze d’ogni specie. <sup id="toc_168">4</sup>Per questo tutti pregarono che l’apparizione fosse di buon augurio.</p>
  <p><sup id="toc_169">5</sup>Essendosi diffusa la falsa notizia che Antioco era passato all’altra vita, Giàsone, prendendo con sé non meno di mille uomini, sferrò un assalto alla città. Si accese la lotta sulle mura e, quando la città era ormai presa, Menelao si rifugiò nell’acròpoli. <sup id="toc_170">6</sup>Giàsone fece strage dei propri concittadini senza pietà, non comprendendo che un successo contro i propri connazionali era il massimo insuccesso, e credendo di riportare trofei sui nemici e non sulla propria gente. <sup id="toc_171">7</sup>Non riuscì però ad impadronirsi del potere e alla fine, conscio della vergogna del tradimento, corse di nuovo a rifugiarsi nell’Ammanìtide. <sup id="toc_172">8</sup>Da ultimo incontrò una pessima sorte. Imprigionato presso Areta, re degli Arabi, fuggendo poi di città in città, perseguitato da tutti e odiato come traditore delle leggi, riguardato con orrore come carnefice della patria e dei concittadini, fu spinto in Egitto; <sup id="toc_173">9</sup>colui che aveva mandato in esilio numerosi figli della sua patria morì presso gli Spartani, fra i quali si era ridotto quasi a cercare riparo in nome della comunanza di stirpe. <sup id="toc_174">10</sup>E ancora, colui che aveva lasciato insepolta una moltitudine di gente, finì non pianto da alcuno, privo di esequie ed escluso dal sepolcro dei suoi padri.</p>
  <p><sup id="toc_175">11</sup>Quando il re venne a conoscenza di questi fatti, concluse che la Giudea stava ribellandosi. Perciò tornando dall’Egitto, furioso come una belva, prese la città con le armi <sup id="toc_176">12</sup>e diede ordine ai soldati di colpire senza risparmio quanti capitavano e di uccidere quelli che si rifugiavano nelle case. <sup id="toc_177">13</sup>Vi fu massacro di giovani e di vecchi, sterminio di uomini, di donne e di fanciulli, stragi di fanciulle e di bambini. <sup id="toc_178">14</sup>Ottantamila in quei tre giorni furono spacciati, quarantamila nel corso della lotta e in numero non inferiore agli uccisi furono quelli venduti schiavi.</p>
  <p><sup id="toc_179">15</sup>Non sazio di questo, Antioco osò entrare nel tempio più santo di tutta la terra, avendo a guida quel Menelao che si era fatto traditore delle leggi e della patria, <sup id="toc_180">16</sup>e afferrò con empie mani gli arredi sacri; quanto dagli altri re era stato deposto per l’abbellimento e lo splendore del luogo e per segno d’onore, egli lo saccheggiò con le sue mani sacrileghe.</p>
  <p><sup id="toc_181">17</sup>Antioco si inorgoglì, non comprendendo che il Signore si era sdegnato per breve tempo a causa dei peccati degli abitanti della città e per questo c’era stato l’abbandono di quel luogo. <sup id="toc_182">18</sup>Se il popolo non si fosse trovato implicato in molti peccati, come era avvenuto per Eliodòro, mandato dal re Seleuco a ispezionare la camera del tesoro, anche costui al suo ingresso sarebbe stato colpito da flagelli e sarebbe stato distolto dalla sua audacia. <sup id="toc_183">19</sup>Ma il Signore aveva eletto non già il popolo a causa di quel luogo, ma quel luogo a causa del popolo. <sup id="toc_184">20</sup>Perciò anche il luogo, dopo essere stato coinvolto nelle sventure piombate sul popolo, da ultimo ne condivise i benefici; esso, che per l’ira dell’Onnipotente aveva sperimentato l’abbandono, per la riconciliazione del grande Sovrano fu ripristinato in tutta la sua gloria.</p>
  <p><sup id="toc_185">21</sup>Antioco dunque portando via dal tempio milleottocento talenti d’argento, fece ritorno in fretta ad Antiochia, convinto nella sua superbia di aver reso navigabile la terra e transitabile il mare, per effetto del suo orgoglio. <sup id="toc_186">22</sup>Egli lasciò sovrintendenti per opprimere la nazione: in Gerusalemme Filippo, frigio di stirpe, ma nei modi più barbaro di chi l’aveva nominato; <sup id="toc_187">23</sup>sul Garizim Andronìco; oltre a loro Menelao, il quale più degli altri era altezzoso con i concittadini, nutrendo una ostilità dichiarata contro i Giudei.</p>
  <p><sup id="toc_188">24</sup>Mandò poi il misarca Apollonio con un esercito di ventiduemila uomini, e con l’ordine di uccidere quanti erano in età adulta e di vendere le donne e i fanciulli. <sup id="toc_189">25</sup>Costui, giunto a Gerusalemme e fingendo intenzioni pacifiche, si tenne quieto fino al giorno sacro del sabato. Allora sorpresi i Giudei in riposo, comandò ai suoi una parata militare <sup id="toc_190">26</sup>e trucidò quanti uscivano per assistere alla festa; poi, scorrendo con gli armati per la città, mise a morte un gran numero di persone.</p>
  <p><sup id="toc_191">27</sup>Ma Giuda, chiamato anche Maccabeo, che faceva parte di un gruppo di dieci, si ritirò nel deserto, vivendo tra le montagne alla maniera delle fiere insieme a quelli che erano con lui; e vivevano cibandosi di alimenti erbacei, per non contrarre contaminazione.</p>
  <h3 id="toc_192">6</h3>
  <p><sup id="toc_193">1</sup>Non molto tempo dopo, il re inviò un vecchio ateniese per costringere i Giudei ad allontanarsi dalle patrie leggi e a non governarsi più secondo le leggi divine, <sup id="toc_194">2</sup>inoltre per profanare il tempio di Gerusalemme e dedicare questo a Giove Olimpio e quello sul Garizim invece a Giove Ospitale, come si confaceva agli abitanti del luogo. <sup id="toc_195">3</sup>Grave e intollerabile per tutti era il dilagare del male. <sup id="toc_196">4</sup>Il tempio infatti fu pieno di dissolutezze e gozzoviglie da parte dei pagani, che gavazzavano con le prostitute ed entro i sacri portici si univano a donne e vi introducevano le cose più sconvenienti. <sup id="toc_197">5</sup>L’altare era colmo di cose detestabili, vietate dalle leggi. <sup id="toc_198">6</sup>Non era più possibile né osservare il sabato, né celebrare le feste tradizionali, né fare aperta professione di giudaismo. <sup id="toc_199">7</sup>Si era trascinati con aspra violenza ogni mese nel giorno natalizio del re ad assistere al sacrificio; quando ricorrevano le feste dionisiache, si era costretti a sfilare coronati di edera in onore di Dioniso. <sup id="toc_200">8</sup>Fu emanato poi un decreto diretto alle vicine città ellenistiche, per iniziativa dei cittadini di Tolemàide, perché anch’esse seguissero le stesse disposizioni contro i Giudei, li costringessero a mangiare le carni dei sacrifici <sup id="toc_201">9</sup>e mettessero a morte quanti non accettavano di partecipare alle usanze greche. Si poteva allora capire quale tribolazione incombesse. <sup id="toc_202">10</sup>Furono denunziate, per esempio, due donne che avevano circonciso i figli: appesero i loro bambini alle loro mammelle e dopo averle condotte in giro pubblicamente per la città, le precipitarono dalle mura. <sup id="toc_203">11</sup>Altri che si erano raccolti insieme nelle vicine caverne per celebrare il sabato, denunciati a Filippo, vi furono bruciati dentro, perché essi avevano ripugnanza a difendersi per il rispetto a quel giorno santissimo.</p>
  <p><sup id="toc_204">12</sup>Io prego coloro che avranno in mano questo libro di non turbarsi per queste disgrazie e di considerare che i castighi non vengono per la distruzione ma per la correzione del nostro popolo. <sup id="toc_205">13</sup>E veramente il fatto che agli empi è data libertà per poco tempo, e subito incappano nei castighi, è segno di grande benevolenza. <sup id="toc_206">14</sup>Poiché il Signore non si propone di agire con noi come fa con gli altri popoli, attendendo pazientemente il tempo di punirli, quando siano giunti al colmo dei loro peccati; <sup id="toc_207">15</sup>e questo per non dovere alla fine punirci quando fossimo giunti all’estremo delle nostre colpe. <sup id="toc_208">16</sup>Perciò egli non ci toglie mai la sua misericordia, ma, correggendoci con le sventure, non abbandona il suo popolo. <sup id="toc_209">17</sup>Questo sia detto come verità da ricordare. Dopo questa breve parentesi torniamo alla narrazione.</p>
  <p><sup id="toc_210">18</sup>Un tale Eleàzaro, uno degli scribi più stimati, uomo già avanti negli anni e molto dignitoso nell’aspetto della persona, veniva costretto ad aprire la bocca e ad ingoiare carne suina. <sup id="toc_211">19</sup>Ma egli, preferendo una morte gloriosa a una vita ignominiosa, s’incamminò volontariamente al supplizio, <sup id="toc_212">20</sup>sputando il boccone e comportandosi come conviene a coloro che sono pronti ad allontanarsi da quanto non è lecito gustare per brama di sopravvivere. <sup id="toc_213">21</sup>Coloro che erano incaricati dell’illecito banchetto sacrificale, in nome della familiarità di antica data che avevano con quest’uomo, lo tirarono in disparte e lo pregarono di prendere la carne di cui era lecito cibarsi, preparata da lui stesso, e fingere di mangiare la porzione delle carni sacrificate imposta dal re, <sup id="toc_214">22</sup>perché, agendo a questo modo, avrebbe sfuggito la morte e approfittato di questo atto di clemenza in nome dell’antica amicizia che aveva con loro. <sup id="toc_215">23</sup>Ma egli, facendo un nobile ragionamento, degno della sua età e del prestigio della vecchiaia a cui si aggiungeva la veneranda canizie, e della condotta irreprensibile tenuta fin da fanciullo, e degno specialmente delle sante leggi stabilite da Dio, rispose subito dicendo che lo mandassero alla morte. <sup id="toc_216">24</sup>“Non è affatto degno della nostra età fingere con il pericolo che molti giovani, pensando che a novant’anni Eleàzaro sia passato agli usi stranieri, <sup id="toc_217">25</sup>a loro volta, per colpa della mia finzione, durante pochi e brevissimi giorni di vita, si perdano per causa mia e io procuri così disonore e macchia alla mia vecchiaia. <sup id="toc_218">26</sup>Infatti anche se ora mi sottraessi al castigo degli uomini, non potrei sfuggire né da vivo né da morto alle mani dell’Onnipotente. <sup id="toc_219">27</sup>Perciò, abbandonando ora da forte questa vita, mi mostrerò degno della mia età <sup id="toc_220">28</sup>e lascerò ai giovani nobile esempio, perché sappiano affrontare la morte prontamente e generosamente per le sante e venerande leggi”. Dette queste parole, si avviò prontamente al supplizio. <sup id="toc_221">29</sup>Quelli che ve lo trascinavano, cambiarono la benevolenza di poco prima in avversione, ritenendo a loro parere che le parole da lui prima pronunziate fossero una pazzia. <sup id="toc_222">30</sup>Mentre stava per morire sotto i colpi, disse tra i gemiti: “Il Signore, cui appartiene la sacra scienza, sa bene che, potendo sfuggire alla morte, soffro nel corpo atroci dolori sotto i flagelli, ma nell’anima sopporto volentieri tutto questo per il timore di lui”. <sup id="toc_223">31</sup>In tal modo egli morì, lasciando non solo ai giovani ma alla grande maggioranza del popolo la sua morte come esempio di generosità e ricordo di fortezza.</p>
  <h3 id="toc_224">7</h3>
  <p><sup id="toc_225">1</sup>Ci fu anche il caso di sette fratelli che, presi insieme alla loro madre, furono costretti dal re a forza di flagelli e nerbate a cibarsi di carni suine proibite. <sup id="toc_226">2</sup>Uno di essi, facendosi interprete di tutti, disse: “Che cosa cerchi di indagare o sapere da noi? Siamo pronti a morire piuttosto che trasgredire le patrie leggi”. <sup id="toc_227">3</sup>Allora il re irritato comandò di mettere al fuoco padelle e caldaie. <sup id="toc_228">4</sup>Diventate queste subito roventi, il re comandò di tagliare la lingua, di scorticare e tagliare le estremità a quello che era stato loro portavoce, sotto gli occhi degli altri fratelli e della madre. <sup id="toc_229">5</sup>Quando quegli fu mutilato di tutte le membra, comandò di accostarlo al fuoco e di arrostirlo mentre era ancora vivo. Mentre il fumo si spandeva largamente all’intorno della padella, gli altri si esortavano a vicenda con la loro madre a morire da forti, esclamando: <sup id="toc_230">6</sup>“Il Signore Dio ci vede dall’alto e in tutta verità ci dà conforto, precisamente come dichiarò Mosè nel canto della protesta: <i>Egli si muoverà a compassione dei suoi servi</i>“. <sup id="toc_231">7</sup>Venuto meno il primo, in egual modo traevano allo scherno il secondo e, strappatagli la pelle del capo con i capelli, gli domandavano: “Sei disposto a mangiare, prima che il tuo corpo venga straziato in ogni suo membro?”. <sup id="toc_232">8</sup>Egli rispondendo nella lingua paterna protestava: “No”. Perciò anch’egli si ebbe gli stessi tormenti del primo. <sup id="toc_233">9</sup>Giunto all’ultimo respiro, disse: “Tu, o scellerato, ci elimini dalla vita presente, ma il re del mondo, dopo che saremo morti per le sue leggi, ci risusciterà a vita nuova ed eterna”. <sup id="toc_234">10</sup>Dopo costui fu torturato il terzo, che alla loro richiesta mise fuori prontamente la lingua e stese con coraggio le mani <sup id="toc_235">11</sup>e disse dignitosamente: “Da Dio ho queste membra e, per le sue leggi, le disprezzo, ma da lui spero di riaverle di nuovo”; <sup id="toc_236">12</sup>così lo stesso re e i suoi dignitari rimasero colpiti dalla fierezza del giovinetto, che non teneva in nessun conto le torture. <sup id="toc_237">13</sup>Fatto morire anche costui, si misero a straziare il quarto con gli stessi tormenti. <sup id="toc_238">14</sup>Ridotto in fin di vita, egli diceva: “È bello morire a causa degli uomini, per attendere da Dio l’adempimento delle speranze di essere da lui di nuovo risuscitati; ma per te la risurrezione non sarà per la vita”. <sup id="toc_239">15</sup>Subito dopo, fu condotto avanti il quinto e fu torturato. <sup id="toc_240">16</sup>Ma egli, guardando il re, diceva: “Tu hai potere sugli uomini, e sebbene mortale, fai quanto ti piace; ma non credere che il nostro popolo sia stato abbandonato da Dio. <sup id="toc_241">17</sup>Quanto a te, aspetta e vedrai la grandezza della sua forza, come strazierà te e la tua discendenza”. <sup id="toc_242">18</sup>Dopo di lui presero il sesto; mentre stava per morire, egli disse: “Non illuderti stoltamente; noi soffriamo queste cose per causa nostra, perché abbiamo peccato contro il nostro Dio; perciò ci succedono cose che muovono a meraviglia. <sup id="toc_243">19</sup>Ma tu non credere di andare impunito dopo aver osato di combattere contro Dio”.</p>
  <p><sup id="toc_244">20</sup>La madre era soprattutto ammirevole e degna di gloriosa memoria, perché vedendo morire sette figli in un sol giorno, sopportava tutto serenamente per le speranze poste nel Signore. <sup id="toc_245">21</sup>Esortava ciascuno di essi nella lingua paterna, piena di nobili sentimenti e, sostenendo la tenerezza femminile con un coraggio virile, diceva loro: <sup id="toc_246">22</sup>“Non so come siate apparsi nel mio seno; non io vi ho dato lo spirito e la vita, né io ho dato forma alle membra di ciascuno di voi. <sup id="toc_247">23</sup>Senza dubbio il creatore del mondo, che ha plasmato alla origine l’uomo e ha provveduto alla generazione di tutti, per la sua misericordia vi restituirà di nuovo lo spirito e la vita, come voi ora per le sue leggi non vi curate di voi stessi”.</p>
  <p><sup id="toc_248">24</sup>Antioco, credendosi disprezzato e sospettando che quella voce fosse di scherno, esortava il più giovane che era ancora vivo e non solo a parole, ma con giuramenti prometteva che l’avrebbe fatto ricco e molto felice se avesse abbandonato gli usi paterni, e che l’avrebbe fatto suo amico e gli avrebbe affidato cariche. <sup id="toc_249">25</sup>Ma poiché il giovinetto non badava affatto a queste parole il re, chiamata la madre, la esortava a farsi consigliera di salvezza per il ragazzo. <sup id="toc_250">26</sup>Dopo che il re la ebbe esortata a lungo, essa accettò di persuadere il figlio; <sup id="toc_251">27</sup>chinatasi verso di lui, beffandosi del crudele tiranno, disse nella lingua paterna: “Figlio, abbi pietà di me che ti ho portato in seno nove mesi, che ti ho allattato per tre anni, ti ho allevato, ti ho condotto a questa età e ti ho dato il nutrimento. <sup id="toc_252">28</sup>Ti scongiuro, figlio, contempla il cielo e la terra, osserva quanto vi è in essi e sappi che Dio li ha fatti non da cose preesistenti; tale è anche l’origine del genere umano. <sup id="toc_253">29</sup>Non temere questo carnefice ma, mostrandoti degno dei tuoi fratelli, accetta la morte, perché io ti possa riavere insieme con i tuoi fratelli nel giorno della misericordia”. <sup id="toc_254">30</sup>Mentre essa finiva di parlare, il giovane disse: “Che aspettate? Non obbedisco al comando del re, ma ascolto il comando della legge che è stata data ai nostri padri per mezzo di Mosè. <sup id="toc_255">31</sup>Ma tu, che ti fai autore di tutte le sventure degli Ebrei, non sfuggirai alle mani di Dio. <sup id="toc_256">32</sup>Per i nostri peccati noi soffriamo. <sup id="toc_257">33</sup>Se per nostro castigo e correzione il Signore vivente si adira per breve tempo con noi, presto si volgerà di nuovo verso i suoi servi. <sup id="toc_258">34</sup>Ma tu, o sacrilego e di tutti gli uomini il più empio, non esaltarti invano, agitando segrete speranze, mentre alzi la mano contro i figli del Cielo; <sup id="toc_259">35</sup>perché non sei ancora al sicuro dal giudizio dell’onnipotente Dio che tutto vede. <sup id="toc_260">36</sup>Già ora i nostri fratelli, che hanno sopportato breve tormento, hanno conseguito da Dio l’eredità della vita eterna. Tu invece subirai per giudizio di Dio il giusto castigo della tua superbia. <sup id="toc_261">37</sup>Anche io, come già i miei fratelli, sacrifico il corpo e la vita per le patrie leggi, supplicando Dio che presto si mostri placato al suo popolo e che tu fra dure prove e flagelli debba confessare che egli solo è Dio; <sup id="toc_262">38</sup>con me invece e con i miei fratelli possa arrestarsi l’ira dell’Onnipotente, giustamente attirata su tutta la nostra stirpe”. <sup id="toc_263">39</sup>Il re, divenuto furibondo, si sfogò su costui più crudelmente che sugli altri, sentendosi invelenito dallo scherno. <sup id="toc_264">40</sup>Così anche costui passò all’altra vita puro, confidando pienamente nel Signore. <sup id="toc_265">41</sup>Ultima dopo i figli, anche la madre incontrò la morte.</p>
  <p><sup id="toc_266">42</sup>Ma ora basti quanto s’è esposto circa i pasti sacrificali e le incredibili crudeltà.</p>
  <h3 id="toc_267">8</h3>
  <p><sup id="toc_268">1</sup>Intanto Giuda Maccabeo e i suoi compagni, passando di nascosto nei villaggi, invitavano i parenti, raccogliendo in più coloro che erano rimasti fedeli al giudaismo; così misero insieme circa seimila uomini. <sup id="toc_269">2</sup>Alzarono allora suppliche al Signore, perché riguardasse il popolo da tutti calpestato, avesse pietà del tempio profanato da uomini empi, <sup id="toc_270">3</sup>usasse misericordia alla città devastata e prossima ad essere rasa al suolo, porgesse orecchio al sangue che gridava al suo cospetto, <sup id="toc_271">4</sup>non dimenticasse l’iniquo sterminio di fanciulli innocenti e le bestemmie pronunciate contro il suo nome e mostrasse sdegno contro la malvagità. <sup id="toc_272">5</sup>Il Maccabeo, postosi a capo del gruppo, divenne ormai invincibile ai pagani, mentre l’ira del Signore si volgeva in misericordia. <sup id="toc_273">6</sup>Piombando inaspettatamente su città e villaggi, li incendiava e, impadronendosi delle posizioni più opportune, metteva in fuga non pochi dei nemici, <sup id="toc_274">7</sup>scegliendo di preferenza la notte come tempo favorevole a queste incursioni. La fama del suo valore risuonava dovunque.</p>
  <p><sup id="toc_275">8</sup>Filippo, osservando che quest’uomo a poco a poco otteneva vantaggio e progrediva continuamente nei successi, scrisse a Tolomeo, stratega della Celesiria e della Fenicia, perché intervenisse a favore degli interessi del re. <sup id="toc_276">9</sup>Quegli incaricò Nicànore, figlio di Pàtroclo, uno dei primi amici del re, e lo inviò, mettendo ai suoi ordini gente d’ogni nazione in numero non inferiore a ventimila, per sterminare totalmente la stirpe dei Giudei. Gli associò anche Gorgia, un generale di professione ed esperto nelle azioni belliche. <sup id="toc_277">10</sup>Nicànore stabilì di pagare il tributo che il re doveva ai Romani, che era di duemila talenti, con la vendita degli schiavi giudei. <sup id="toc_278">11</sup>Anzi spedì senz’altro un avviso alle città della costa, invitandole all’acquisto di schiavi giudei e promettendo di barattare novanta prigionieri per un talento; non immaginava che la vendetta dell’Onnipotente stava per piombare su di lui.</p>
  <p><sup id="toc_279">12</sup>Giuda fu informato della spedizione di Nicànore e annunciò ai suoi uomini la presenza dell’esercito. <sup id="toc_280">13</sup>Allora i paurosi e i diffidenti della giustizia di Dio fuggirono, portandosi lontano dalla zona. <sup id="toc_281">14</sup>Altri vendevano tutte le cose che erano loro rimaste e insieme pregavano il Signore di salvare coloro che l’empio Nicànore aveva venduti prima ancora dello scontro; <sup id="toc_282">15</sup>questo, se non per loro merito, almeno per l’alleanza con i loro padri e per riguardo al suo glorioso nome invocato sopra di loro. <sup id="toc_283">16</sup>Il Maccabeo poi, radunando i suoi uomini in numero di seimila, li esortava a non scoraggiarsi davanti ai nemici, né a lasciarsi prendere da timore di fronte alla moltitudine dei pagani venuti ingiustamente contro di loro, ma a combattere da forti, <sup id="toc_284">17</sup>tenendo davanti agli occhi le violenze da essi empiamente perpetrate contro il luogo santo e lo strazio della città messa a ludibrio e ancora la soppressione dell’ordinamento politico degli antenati. <sup id="toc_285">18</sup>“Costoro – disse – confidano nelle armi e insieme nel loro ardire; noi confidiamo nel Dio onnipotente, capace di abbattere quanti vengono contro di lui e il mondo intero con un sol cenno”. <sup id="toc_286">19</sup>Ricordò loro distintamente gli interventi divini al tempo degli antenati, quello avvenuto contro Sennàcherib, quando morirono centottantacinquemila uomini, <sup id="toc_287">20</sup>e quello successo in Babilonia nella battaglia contro i Gàlati, quando vennero nella necessità di battersi, essendo in tutto ottomila insieme con quattromila Macedoni, e mentre i Macedoni soccombevano, gli ottomila sterminarono centoventimila uomini con l’aiuto venuto loro dal Cielo e trassero un grande vantaggio.</p>
  <p><sup id="toc_288">21</sup>Con queste parole li rese coraggiosi e pronti a morire per le leggi e per la patria; poi divise in qualche modo l’esercito in quattro parti; <sup id="toc_289">22</sup>mise al comando di ogni schieramento i suoi fratelli Simone, Giuseppe e Giònata, affidando a ciascuno millecinquecento uomini; <sup id="toc_290">23</sup>fece inoltre leggere da Eleàzaro il libro sacro e, data la parola d’ordine “Aiuto di Dio”, postosi a capo del primo reparto, attaccò Nicànore. <sup id="toc_291">24</sup>L’Onnipotente si fece in realtà loro alleato ed essi uccisero più di novemila nemici, ferirono e mutilarono nelle membra la maggior parte dell’esercito di Nicànore e costrinsero tutti a fuggire. <sup id="toc_292">25</sup>S’impadronirono anche del denaro dei mercanti convenuti per acquistarli; inseguirono poi i nemici per un pezzo, ma tornarono indietro impediti dall’ora tarda. <sup id="toc_293">26</sup>Era la vigilia del sabato e per questa ragione non protrassero l’inseguimento. <sup id="toc_294">27</sup>Raccolte le armi dei nemici e tolte loro le spoglie, passarono il sabato benedicendo incessantemente e ringraziando il Signore che li aveva fatti giungere salvi fino a quel giorno, fissandolo per loro come inizio della sua misericordia. <sup id="toc_295">28</sup>Dopo il sabato distribuirono parte delle spoglie ai sinistrati, alle vedove, agli orfani; il resto se lo divisero loro e i loro figli. <sup id="toc_296">29</sup>Compiute queste cose, alzarono insieme preghiere al Signore misericordioso, scongiurandolo di riconciliarsi pienamente con i suoi servi.</p>
  <p><sup id="toc_297">30</sup>Combatterono anche con gli uomini di Timòteo e di Bàcchide, uccidendone più di ventimila, e divennero padroni di alte fortezze e distribuirono le molte spoglie, facendo parti uguali per sé, per i sinistrati, per gli orfani, per le vedove e anche per i vecchi. <sup id="toc_298">31</sup>Raccolte le armi dei nemici, con molta cura riposero il tutto in luoghi opportuni; il resto del bottino lo portarono a Gerusalemme. <sup id="toc_299">32</sup>Uccisero anche l’ufficiale preposto alle guardie di Timòteo, uomo scelleratissimo, che aveva fatto soffrire molto i Giudei. <sup id="toc_300">33</sup>Mentre si celebrava la vittoria in patria, bruciarono coloro che avevano incendiato le sacre porte, compreso Callìstene, che si era rifugiato in una casupola; ricevette così una degna mercede della sua empietà.</p>
  <p><sup id="toc_301">34</sup>Il tristissimo Nicànore, colui che aveva convocato mille mercanti per la vendita dei Giudei, <sup id="toc_302">35</sup>umiliato, con l’aiuto di Dio, da coloro che erano da lui ritenuti insignificanti, deposta la splendida veste, fuggiasco come uno schiavo attraverso la campagna e ormai privo di tutto, arrivò ad Antiochia, già troppo fortunato di essere sopravvissuto alla rovina dell’esercito. <sup id="toc_303">36</sup>Così chi si riprometteva di assicurare il tributo per i Romani con la vendita dei prigionieri in Gerusalemme, confessava ora che i Giudei avevano un difensore, che i Giudei erano per questa ragione invincibili, perché obbedivano alle leggi stabilite da lui.</p>
  <h3 id="toc_304">9</h3>
  <p><sup id="toc_305">1</sup>Avvenne in quel periodo il ritorno ignominioso di Antioco dalle regioni della Persia. <sup id="toc_306">2</sup>Infatti egli era giunto nella città chiamata Persepoli e si era accinto a depredare il tempio e ad impadronirsi della piazza, ma i cittadini ricorsero in massa alle armi e lo ricacciarono; perciò Antioco, messo in fuga dagli abitanti, dovette ritirarsi vergognosamente. <sup id="toc_307">3</sup>Mentre si trovava presso Ecbàtana, gli giunsero le notizie su ciò che era accaduto a Nicànore e agli uomini di Timòteo. <sup id="toc_308">4</sup>Montato in gran furore, pensava di sfogarsi sui Giudei anche per lo smacco inflittogli da coloro che lo avevano messo in fuga. Perciò diede ordine al cocchiere di compiere il viaggio spingendo i cavalli senza sosta; ma incombeva ormai su di lui il giudizio del Cielo. Così diceva nella sua superbia: “Farò di Gerusalemme un cimitero di Giudei, appena vi sarò giunto”. <sup id="toc_309">5</sup>Ma il Signore che tutto vede, il Dio d’Israele, lo colpì con piaga insanabile e invisibile. Aveva appena terminato quella frase, quando lo colpì un insopportabile dolore alle viscere e terribili spasimi intestinali, <sup id="toc_310">6</sup>ben meritati da colui che aveva straziato le viscere altrui con molti e strani generi di tormenti. <sup id="toc_311">7</sup>Ma egli non desisteva affatto dalla sua alterigia, anzi pieno ancora di superbia spirava il fuoco della sua collera contro i Giudei e comandava di accelerare la corsa. Ma gli accadde di cadere dal carro in corsa tumultuosa e per la grave caduta di riportare contusioni in tutte le membra del corpo. <sup id="toc_312">8</sup>Colui che poco prima pensava di comandare ai flutti del mare, arrogandosi di essere un superuomo e di pesare sulla bilancia le cime dei monti, ora gettato a terra doveva farsi portare in lettiga, rendendo a tutti manifesta la potenza di Dio, <sup id="toc_313">9</sup>a tal punto che nel corpo di quell’empio si formavano i vermi e, mentre era ancora vivo, le sue carni fra spasimi e dolori cadevano a brandelli e l’esercito era tutto nauseato dal fetore e dal marciume di lui. <sup id="toc_314">10</sup>Colui che poco prima credeva di toccare gli astri del cielo, ora nessuno poteva sopportarlo per l’intollerabile intensità del fetore. <sup id="toc_315">11</sup>Allora finalmente, malconcio a quel modo, incominciò ad abbassare il colmo della sua superbia e ad avviarsi al ravvedimento per effetto del divino flagello, mentre ad ogni istante era lacerato dai dolori. <sup id="toc_316">12</sup>Non potendo più sopportare il suo proprio fetore, disse: “È giusto sottomettersi a Dio e non pensare di essere uguale a Dio quando si è mortali!”. <sup id="toc_317">13</sup>Quell’empio si mise a pregare quel Signore che ormai non avrebbe più avuto misericordia di lui, e diceva <sup id="toc_318">14</sup>che avrebbe dichiarato libera la città santa, che prima si affrettava a raggiungere per raderla al suolo e farne un cimitero; <sup id="toc_319">15</sup>che avrebbe reso pari agli Ateniesi tutti i Giudei che prima aveva stabilito di non degnare neppure della sepoltura, ma di gettare in pasto alle fiere insieme con i loro bambini; <sup id="toc_320">16</sup>che avrebbe adornato con magnifici doni votivi il sacro tempio, che prima aveva saccheggiato, e avrebbe restituito in maggior numero tutti gli arredi sacri e avrebbe provveduto con le proprie entrate ai contributi fissati per i sacrifici; <sup id="toc_321">17</sup>inoltre che si sarebbe fatto Giudeo e si sarebbe recato in ogni luogo abitato per annunciare la potenza di Dio.</p>
  <p><sup id="toc_322">18</sup>Ma poiché i dolori non diminuivano per nulla – era arrivato infatti su di lui il giusto giudizio di Dio – e disperando ormai di sé, scrisse ai Giudei la lettera che riportiamo qui sotto, nello stile di una supplica, così concepita:</p>
  <p><sup id="toc_323">19</sup>“Ai Giudei, ottimi cittadini, il re e condottiero Antioco augura magnifica salute, benessere e prosperità. <sup id="toc_324">20</sup>Se voi state bene e i figli e le vostre cose procedono secondo il vostro pensiero, io, riponendo le mie speranze nel Cielo, <sup id="toc_325">21</sup>mi ricordo con tenerezza del vostro onore e della vostra benevolenza. Ritornando dalle province della Persia e trovandomi colpito da una malattia insopportabile, ho creduto necessario pensare alla comune sicurezza di tutti. <sup id="toc_326">22</sup>Pur non disperando del mio stato, ma avendo molta fiducia di poter scampare dalla malattia, <sup id="toc_327">23</sup>considerando d’altra parte che anche mio padre, quando aveva intrapreso spedizioni nelle province settentrionali, aveva indicato il successore, <sup id="toc_328">24</sup>perché se accadesse qualche cosa di inaspettato o si diffondesse la notizia di qualche grave incidente, gli abitanti del paese, sapendo in mano a chi era stato lasciato il governo, non si agitassero; <sup id="toc_329">25</sup>e oltre a questo constatando che i sovrani vicini e confinanti con il nostro regno spiano il momento opportuno e attendono gli eventi, ho designato come re mio figlio Antioco, che già più volte, quando intraprendevo i viaggi nei distretti settentrionali, ho raccomandato e affidato a moltissimi di voi. A lui indirizzo la lettera qui unita. <sup id="toc_330">26</sup>Vi prego dunque e vi scongiuro di ricordarvi dei benefici ricevuti pubblicamente o privatamente e prego ciascuno di conservare la vostra benevolenza verso di me e mio figlio. <sup id="toc_331">27</sup>Ho fiducia che egli si comporterà con voi con moderazione e umanità, secondo le mie direttive”.</p>
  <p><sup id="toc_332">28</sup>Quest’omicida e bestemmiatore dunque, soffrendo crudeli tormenti, come li aveva fatti subire agli altri, finì così la sua vita in terra straniera, in una zona montuosa, con una sorte misera. <sup id="toc_333">29</sup>Curò il trasporto della salma Filippo, cresciuto insieme a lui, il quale poi, diffidando del figlio di Antioco, si recò in Egitto presso Tolomeo Filomètore.</p>
  <h3 id="toc_334">10</h3>
  <p><sup id="toc_335">1</sup>Il Maccabeo intanto e i suoi uomini, guidati dal Signore, rioccuparono il tempio e la città, <sup id="toc_336">2</sup>distrussero le are innalzate dagli stranieri sulle piazze e i recinti sacri. <sup id="toc_337">3</sup>Purificarono il tempio e vi costruirono un altro altare; poi facendo scintille con le pietre, ne trassero il fuoco e offrirono sacrifici, dopo un’interruzione di due anni; prepararono l’altare degli incensi, le lampade e l’offerta dei pani. <sup id="toc_338">4</sup>Fatto questo, prostrati a terra, supplicarono il Signore, che non li facesse più incorrere in quei mali ma, se mai peccassero ancora, venissero da lui corretti con clemenza, ma non abbandonati in mano a un popolo di barbari e bestemmiatori. <sup id="toc_339">5</sup>La purificazione del tempio avvenne nello stesso giorno in cui gli stranieri l’avevano profanato, il venticinque dello stesso mese, cioè di Casleu. <sup id="toc_340">6</sup>Con gioia passarono otto giorni come nella festa delle Capanne, ricordando come poco tempo prima avevano passato la feste delle Capanne dispersi sui monti e nelle caverne come animali selvatici. <sup id="toc_341">7</sup>Perciò, tenendo in mano bastoni ornati, rami verdi e palme, innalzavano inni a colui che aveva fatto ben riuscire la purificazione del suo proprio tempio. <sup id="toc_342">8</sup>Stabilirono quindi con pubblico decreto e deliberazione per tutto il popolo dei Giudei, che ogni anno si celebrassero questi giorni.</p>
  <p><sup id="toc_343">9</sup>Tali furono le vicende riguardanti la morte di Antioco chiamato Epìfane. <sup id="toc_344">10</sup>Ora invece esporremo le cose accadute sotto Antioco Eupàtore, figlio di quell’empio, sunteggiando le principali sventure connesse alle guerre. <sup id="toc_345">11</sup>Costui, dunque, succeduto nel regno, nominò capo degli affari politici un certo Lisia, primo stratega della Celesiria e della Fenicia. <sup id="toc_346">12</sup>Tolomeo, chiamato Macrone, preferendo osservare la giustizia nei riguardi dei Giudei, a causa dei torti che erano stati fatti loro, cercava di svolgere i rapporti con loro pacificamente. <sup id="toc_347">13</sup>Per questo motivo fu accusato dagli amici presso l’Eupàtore ed egli, sentendosi spesso chiamare traditore per aver abbandonato Cipro a lui affidata dal Filomètore ed essere passato dalla parte di Antioco Epìfane, né potendo esercitare con onore la carica, preso il veleno, pose fine alla propria vita.</p>
  <p><sup id="toc_348">14</sup>Gorgia, divenuto stratega della regione, assoldava stranieri e teneva viva la guerra contro i Giudei. <sup id="toc_349">15</sup>Insieme con lui anche gli Idumei, che occupavano fortezze strategiche, lottavano contro i Giudei e, dando asilo a tutti i fuorusciti da Gerusalemme, cominciarono a fomentare la guerra. <sup id="toc_350">16</sup>Pertanto gli uomini del Maccabeo, dopo aver innalzato preghiere e supplicato Dio che si facesse loro alleato, mossero contro le fortezze degli Idumei <sup id="toc_351">17</sup>e, attaccandole con energia, si impadronirono delle posizioni, respinsero quelli che combattevano sulle mura e uccisero quanti erano venuti a tiro; ne uccisero così non meno di ventimila. <sup id="toc_352">18</sup>Non meno di novemila tuttavia fuggirono in due torri fortificate a regola d’arte e fornite di tutto l’occorrente per sostenere l’assedio. <sup id="toc_353">19</sup>Allora il Maccabeo, lasciando Simone e Giuseppe e inoltre Zaccheo e i suoi uomini, sufficienti per quell’assedio, si recò in zone più critiche. <sup id="toc_354">20</sup>Ma gli uomini di Simone, vinti dalla prospettiva del guadagno, si lasciarono persuadere per denaro da alcuni che erano nelle torri e, ricevute settantamila dramme, ne lasciarono fuggire alcuni. <sup id="toc_355">21</sup>Quando fu riferito al Maccabeo l’accaduto, radunati i capi del popolo, li accusò di aver venduto per denaro i loro fratelli, dando libertà ai loro nemici. <sup id="toc_356">22</sup>Fece giustiziare coloro che si erano resi colpevoli di tradimento e senza indugio espugnò le due torri. <sup id="toc_357">23</sup>Essendo ben riuscito in tutto con le armi in mano, mise a morte nelle due fortezze più di ventimila uomini.</p>
  <p><sup id="toc_358">24</sup>Timòteo, che prima aveva perduto di fronte ai Giudei, assoldando ora forze straniere in gran numero e radunando la cavalleria dell’Asia, che non era meno numerosa, avanzò con l’intenzione di soggiogare la Giudea con le armi. <sup id="toc_359">25</sup>Gli uomini del Maccabeo al suo avvicinarsi, si cosparsero il capo di polvere per la preghiera a Dio e, cintisi i fianchi di sacco, <sup id="toc_360">26</sup>si prostrarono sul rialzo davanti all’altare e lo supplicarono che si mostrasse loro propizio e fosse nemico dei loro nemici e avversario dei loro avversari, secondo l’espressione della legge. <sup id="toc_361">27</sup>Terminata la preghiera, presero le armi e uscirono dalla città per un bel tratto. Quando furono vicini ai nemici, si fermarono. <sup id="toc_362">28</sup>Appena spuntata la luce del mattino, iniziò l’attacco dalle due parti, gli uni avendo a garanzia del successo e della vittoria gloriosa la fiducia nel Signore, gli altri ponendo come guida nel conflitto il loro ardire. <sup id="toc_363">29</sup>Accesasi una lotta durissima, apparvero dal cielo ai nemici cinque uomini splendidi su cavalli dalle briglie d’oro, che guidavano i Giudei. <sup id="toc_364">30</sup>Essi presero in mezzo il Maccabeo e, riparandolo con le loro armature, lo rendevano invulnerabile; contro gli avversari invece scagliavano dardi e folgori ed essi, confusi e accecati, si dispersero in preda al disordine. <sup id="toc_365">31</sup>Ne furono uccisi ventimilacinquecento e seicento cavalieri. <sup id="toc_366">32</sup>Lo stesso Timòteo dovette rifugiarsi nella fortezza chiamata Ghezer, ben munita, dove era comandante Chérea. <sup id="toc_367">33</sup>Ma i soldati del Maccabeo assediarono con entusiasmo la fortezza per quattro giorni. <sup id="toc_368">34</sup>Gli assediati, fidando delle fortificazioni del luogo, bestemmiavano in modo orribile e lanciavano empie frasi. <sup id="toc_369">35</sup>Alle prime luci del quinto giorno, venti giovani del Maccabeo, accesi di sdegno per le bestemmie, prese d’assalto le mura coraggiosamente e con selvaggio furore, travolsero chiunque trovarono. <sup id="toc_370">36</sup>Anche altri, attaccando con una manovra di aggiramento, incendiarono le torri e, accesi dei fuochi, bruciarono vivi i bestemmiatori; altri ancora sfondarono le porte e fatto entrare il resto dell’esercito affrettarono la presa della città. <sup id="toc_371">37</sup>Uccisero Timòteo che si era nascosto in una buca e il fratello di lui Chérea e Apollòfane. <sup id="toc_372">38</sup>Terminata l’impresa, con canti e inni di riconoscenza benedicevano il Signore che aveva magnificamente favorito Israele e concesso loro la vittoria.</p>
  <h3 id="toc_373">11</h3>
  <p><sup id="toc_374">1</sup>Dopo brevissimo tempo Lisia, tutore e parente del re e incaricato degli affari di stato, mal sopportando l’accaduto, <sup id="toc_375">2</sup>raccolti circa ottantamila uomini e tutta la cavalleria, mosse contro i Giudei, calcolando di ridurre la città a dimora dei Greci, <sup id="toc_376">3</sup>di imporre tasse al tempio come agli altri edifici di culto dei pagani e di mettere in vendita ogni anno il sommo sacerdozio. <sup id="toc_377">4</sup>Egli non considerava per niente la potenza di Dio, ma si appoggiava sulla potenza di migliaia di fanti, sulle migliaia di cavalli e sugli ottanta elefanti. <sup id="toc_378">5</sup>Entrato nella Giudea e avvicinatosi a Bet-Zur, che era una posizione fortificata distante da Gerusalemme circa venti miglia, la cinse d’assedio. <sup id="toc_379">6</sup>Quando gli uomini del Maccabeo vennero a sapere che quegli assediava le fortezze, tra gemiti e lacrime supplicarono con tutto il popolo il Signore che inviasse il suo angelo buono a salvare Israele. <sup id="toc_380">7</sup>Lo stesso Maccabeo, cingendo per primo le armi, esortò gli altri ad esporsi con lui al pericolo per andare in aiuto dei loro fratelli: tutti insieme partirono con coraggio. <sup id="toc_381">8</sup>Mentre si trovavano ancora vicino a Gerusalemme, apparve come condottiero davanti a loro un cavaliere in sella, vestito di bianco, in atto di agitare un’armatura d’oro. <sup id="toc_382">9</sup>Tutti insieme benedissero Dio misericordioso e si sentirono così rafforzati in cuore, che erano pronti ad assalire non solo gli uomini ma anche le bestie più feroci e mura di ferro. <sup id="toc_383">10</sup>Procedevano in ordine, con un alleato venuto dal cielo, per la misericordia che il Signore aveva avuto di loro. <sup id="toc_384">11</sup>Gettatisi come leoni sui nemici, ne stesero al suolo undicimila e milleseicento cavalieri, tutti gli altri li costrinsero a fuggire. <sup id="toc_385">12</sup>Costoro in gran parte riuscirono a salvarsi feriti e spogliati. Anche Lisia per salvarsi fu costretto a fuggire vergognosamente.</p>
  <p><sup id="toc_386">13</sup>Ma, non privo di intelligenza, pensando alla sconfitta subìta e constatando che gli Ebrei erano invincibili, perché l’onnipotente Dio combatteva al loro fianco, <sup id="toc_387">14</sup>mandò a proporre un accordo su tutto ciò che fosse giusto, assicurando che a questo scopo avrebbe persuaso il re, facendo pressione su di lui perché diventasse loro amico. <sup id="toc_388">15</sup>Il Maccabeo, badando a ciò che più conveniva, acconsentì a tutto quanto Lisia chiedeva. Quanto infatti il Maccabeo aveva presentato a Lisia per iscritto a riguardo dei Giudei, fu accordato dal re. <sup id="toc_389">16</sup>Il contenuto della lettera scritta da Lisia ai Giudei era del seguente tenore:</p>
  <p><sup id="toc_390">17</sup>“Lisia al popolo dei Giudei salute. Giovanni e Assalonne, inviati da voi, ci hanno consegnato la decisione qui sotto riportata e hanno chiesto la ratifica dei punti in essa dichiarati. <sup id="toc_391">18</sup>Quanto era necessario riferire al re, l’ho riferito ed egli ha accordato quanto era accettabile. <sup id="toc_392">19</sup>Se dunque conserverete il vostro buon impegno per gli interessi del regno, procurerò anche in avvenire di esservi causa di favori. <sup id="toc_393">20</sup>Su questi punti e sui particolari ho dato ordine a questi due e ai miei incaricati di trattare con voi. <sup id="toc_394">21</sup>State bene. L’anno centoquarantotto, il ventiquattro del mese di Dioscorinzio”.</p>
  <p><sup id="toc_395">22</sup>La lettera del re si esprimeva così:</p>
  <p>“Il re Antioco al fratello Lisia salute. <sup id="toc_396">23</sup>Dopo che nostro padre è passato tra gli dèi, volendo noi che i cittadini del regno possano tranquillamente attendere ai loro interessi particolari <sup id="toc_397">24</sup>e, avendo sentito che i Giudei, non favorevoli al disegno di ellenizzazione di nostro padre, attaccati invece al loro sistema di vita, chiedono di potersi attenere alle proprie leggi, <sup id="toc_398">25</sup>desiderosi a nostra volta che anche questo popolo sia libero da turbamenti, decretiamo che il tempio sia loro restituito e si governino secondo le tradizioni dei loro antenati. <sup id="toc_399">26</sup>Farai quindi cosa opportuna a inviare loro messaggeri e ad offrire loro la destra perché, conosciuta la nostra decisione, si sentano contenti e riprendano a loro agio la cura delle proprie cose”.</p>
  <p><sup id="toc_400">27</sup>La lettera del re indirizzata al popolo era così concepita:</p>
  <p>“Il re Antioco al consiglio degli anziani dei Giudei e agli altri Giudei salute. <sup id="toc_401">28</sup>Se state bene, è appunto come noi vogliamo: anche noi godiamo ottima salute. <sup id="toc_402">29</sup>Menelao ci ha rivelato che voi volete tornare a vivere nelle vostre sedi. <sup id="toc_403">30</sup>A quelli che si metteranno in viaggio entro i trenta giorni del mese di Xàntico, sarà garantita sicurezza e facoltà <sup id="toc_404">31</sup>di usare, come Giudei, delle loro regole alimentari e delle loro leggi come prima e nessuno di loro potrà essere molestato da alcuno per le mancanze commesse per ignoranza. <sup id="toc_405">32</sup>Ho anche mandato Menelao per rassicurarvi. <sup id="toc_406">33</sup>State bene. L’anno centoquarantotto, il venticinque del mese di Xàntico”.</p>
  <p><sup id="toc_407">34</sup>Anche i Romani inviarono loro questa lettera:</p>
  <p>“Quinto Memmio e Tito Manio, legati dei Romani, al popolo dei Giudei salute. <sup id="toc_408">35</sup>Riguardo a ciò che Lisia, parente del re, vi ha accordato, anche noi siamo d’accordo. <sup id="toc_409">36</sup>Riguardo invece a quei punti che egli ha giudicato dover riferire al re, mandate subito uno, dopo aver deliberato tra di voi, perché possiamo esporre le cose in modo conveniente per voi. Noi siamo in viaggio per Antiochia. <sup id="toc_410">37</sup>Mandate dunque in fretta alcuni per farci conoscere di quale parere siete. <sup id="toc_411">38</sup>State bene. L’anno centoquarantotto, il venticinque del mese di Xàntico”.</p>
  <h3 id="toc_412">12</h3>
  <p><sup id="toc_413">1</sup>Conclusi questi accordi, Lisia ritornò presso il re; i Giudei invece si diedero a coltivare la terra. <sup id="toc_414">2</sup>Ma alcuni dei comandanti dei distretti e precisamente Timòteo e Apollonio, figlio di Gennèo, Ierònimo e Demofonte e, oltre questi, Nicànore, il comandante dei mercenari di Cipro, non li lasciavano vivere tranquilli né procedere in pace. <sup id="toc_415">3</sup>Gli abitanti di Giaffa perpetrarono un’empietà di questo genere: invitarono i Giudei che abitavano con loro a salire con le mogli e con i figli su barche allestite da loro, come se non ci fosse alcuna cattiva intenzione a loro riguardo, <sup id="toc_416">4</sup>ma fosse un’iniziativa di tutta la cittadinanza. Essi accettarono, desiderosi di rinsaldare la pace, e lontani da ogni sospetto. Ma quando furono al largo, li fecero affondare in numero non inferiore a duecento. <sup id="toc_417">5</sup>Quando Giuda fu informato di questa crudeltà compiuta contro i suoi connazionali, diede ordine ai suoi uomini <sup id="toc_418">6</sup>e, invocando Dio, giusto giudice, mosse contro gli assassini dei suoi fratelli e nella notte incendiò il porto, bruciò le navi e uccise di spada quanti vi si erano rifugiati. <sup id="toc_419">7</sup>Poi, dato che il luogo era sbarrato, abbandonò l’impresa con l’idea di tornare un’altra volta e sradicare tutta la cittadinanza di Giaffa. <sup id="toc_420">8</sup>Avendo poi appreso che anche i cittadini di Iamnia volevano usare lo stesso sistema con i Giudei che abitavano con loro, <sup id="toc_421">9</sup>piombando di notte sui cittadini di Iamnia, incendiò il porto con la flotta, così che si vedeva il bagliore delle fiamme fino a Gerusalemme, che è distante duecentoquaranta stadi.</p>
  <p><sup id="toc_422">10</sup>Quando si furono allontanati di là per nove stadi, dirigendosi contro Timòteo, non meno di cinquemila Arabi con cinquecento cavalieri irruppero contro Giuda. <sup id="toc_423">11</sup>Ne nacque una zuffa furiosa, ma gli uomini di Giuda con l’aiuto di Dio ebbero la meglio. I nomadi invece, sopraffatti, supplicarono Giuda che stendesse loro la destra promettendo di cedergli bestiame e di aiutarlo in tutto il resto. <sup id="toc_424">12</sup>Giuda, prevedendo che realmente gli sarebbero stati utili in molte cose, acconsentì a far la pace con loro ed essi, strette le destre, tornarono alle loro tende. <sup id="toc_425">13</sup>Attaccò anche una città difesa da contrafforti, circondata da mura e abitata da gente d’ogni stirpe, chiamata Casfin. <sup id="toc_426">14</sup>Quelli di dentro, sicuri della solidità delle mura e delle riserve di viveri, si mostravano insolenti con gli uomini di Giuda, insultandoli, aggiungendo bestemmie e pronunciando frasi che non è lecito riferire. <sup id="toc_427">15</sup>Ma gli uomini di Giuda, dopo aver invocato il grande Signore del mondo, il quale senza arieti e senza macchine ingegnose aveva fatto cadere Gèrico al tempo di Giosuè, assalirono furiosamente le mura. <sup id="toc_428">16</sup>Presa la città per volere di Dio, fecero innumerevoli stragi, cosicché il lago adiacente, largo due stadi, sembrava pieno del sangue che vi colava dentro.</p>
  <p><sup id="toc_429">17</sup>Allontanatisi di là settecentocinquanta stadi giunsero a Caraca, presso i Giudei chiamati Tubiani; <sup id="toc_430">18</sup>ma da quelle parti non trovarono Timòteo, il quale era già partito dalla zona, senza aver intrapreso alcuna azione, ma lasciando in un certo luogo un presidio molto forte. <sup id="toc_431">19</sup>Dosìteo e Sosìpatro, due capitani del Maccabeo, in una sortita sterminarono gli uomini di Timòteo lasciati nella fortezza, che erano più di diecimila. <sup id="toc_432">20</sup>Intanto il Maccabeo ordinò il suo esercito dividendolo in reparti, nominò questi al comando dei reparti e mosse contro Timòteo, il quale aveva con sé centoventimila fanti e duemilacinquecento cavalieri. <sup id="toc_433">21</sup>Quando Timòteo seppe dell’arrivo di Giuda, mandò avanti le donne, i fanciulli e tutto il bagaglio nel luogo chiamato Carnion: era questa una posizione inespugnabile e inaccessibile per la strettezza di tutti i passaggi. <sup id="toc_434">22</sup>All’apparire del primo reparto di Giuda, si diffuse tra i nemici il panico e il terrore perché si verificò contro di loro l’apparizione di colui che dall’alto tutto vede, e perciò cominciarono a fuggire precipitandosi chi da una parte chi dall’altra, cosicché spesso erano colpiti dai propri compagni e trafitti dalle punte delle loro spade. <sup id="toc_435">23</sup>Giuda dirigeva l’inseguimento con ogni energia, trafiggendo quegli empi: ne sterminò circa trentamila. <sup id="toc_436">24</sup>Lo stesso Timòteo, caduto in mano agli uomini di Dosìteo e Sosìpatro, supplicava con molta astuzia di essere lasciato sano e salvo, perché tratteneva come ostaggi i genitori di molti di loro e di alcuni i fratelli ai quali sarebbe capitato di essere trattati senza riguardo. <sup id="toc_437">25</sup>Avendo egli con molti discorsi prestato solenne promessa di restituire incolumi gli ostaggi, lo lasciarono libero per la salvezza dei propri fratelli.</p>
  <p><sup id="toc_438">26</sup>Giuda mosse poi contro Carnion e l’Atergatéo e uccise venticinquemila uomini.</p>
  <p><sup id="toc_439">27</sup>Dopo la sconfitta e lo sterminio di questi, marciò contro la fortezza di Efron, nella quale era stanziato Lisia con una moltitudine di gente di ogni razza; davanti alle mura erano schierati i giovani più forti e combattevano vigorosamente, mentre nella città stavano pronte molte riserve di macchine e di proiettili. <sup id="toc_440">28</sup>Avendo invocato il Signore che distrugge con la sua potenza le forze dei nemici, i Giudei fecero cadere la città nelle proprie mani e uccisero venticinquemila di coloro che vi stavano dentro. <sup id="toc_441">29</sup>Ritornati di là, mossero verso Beisan, che dista seicento stadi da Gerusalemme. <sup id="toc_442">30</sup>Ma i Giudei che vi abitavano testimoniarono che i cittadini di Beisan avevano dimostrato loro benevolenza e buona comprensione nel tempo della sventura <sup id="toc_443">31</sup>e questi li ringraziarono e li esortarono ad essere ben disposti anche in seguito verso il loro popolo. Poi si recarono a Gerusalemme nell’imminenza della festa delle settimane.</p>
  <p><sup id="toc_444">32</sup>Dopo questa festa, chiamata Pentecoste, mossero contro Gorgia, stratega dell’Idumea. <sup id="toc_445">33</sup>Questi avanzò con tremila fanti e quattrocento cavalieri. <sup id="toc_446">34</sup>Schieratisi in combattimento, caddero un piccolo numero di Giudei. <sup id="toc_447">35</sup>Un certo Dosìteo, degli uomini di Bacènore, abile nel cavalcare e valoroso, si attaccò a Gorgia e, afferratolo per la clamide, lo trascinava a gran forza volendo prendere vivo quello scellerato; ma uno dei cavalieri traci si gettò su di lui tagliandogli la spalla e Gorgia poté fuggire a Maresa. <sup id="toc_448">36</sup>Poiché gli uomini di Esdrin combattevano da lungo tempo ed erano stanchi, Giuda supplicò il Signore che si mostrasse loro alleato e guida nella battaglia. <sup id="toc_449">37</sup>Poi, intonato nella lingua paterna il grido di guerra che si accompagnava agli inni, diede un assalto improvviso alle truppe di Gorgia e le mise in fuga.</p>
  <p><sup id="toc_450">38</sup>Giuda poi radunò l’esercito e venne alla città di Odollam; poiché si compiva la settimana, si purificarono secondo l’uso e vi passarono il sabato. <sup id="toc_451">39</sup>Il giorno dopo, quando ormai la cosa era diventata necessaria, gli uomini di Giuda andarono a raccogliere i cadaveri per deporli con i loro parenti nei sepolcri di famiglia. <sup id="toc_452">40</sup>Ma trovarono sotto la tunica di ciascun morto oggetti sacri agli idoli di Iamnia, che la legge proibisce ai Giudei; fu perciò a tutti chiaro il motivo per cui costoro erano caduti. <sup id="toc_453">41</sup>Perciò tutti, benedicendo l’operato di Dio, giusto giudice che rende palesi le cose occulte, <sup id="toc_454">42</sup>ricorsero alla preghiera, supplicando che il peccato commesso fosse pienamente perdonato. Il nobile Giuda esortò tutti quelli del popolo a conservarsi senza peccati, avendo visto con i propri occhi quanto era avvenuto per il peccato dei caduti. <sup id="toc_455">43</sup>Poi fatta una colletta, con tanto a testa, per circa duemila dramme d’argento, le inviò a Gerusalemme perché fosse offerto un sacrificio espiatorio, agendo così in modo molto buono e nobile, suggerito dal pensiero della risurrezione. <sup id="toc_456">44</sup>Perché se non avesse avuto ferma fiducia che i caduti sarebbero risuscitati, sarebbe stato superfluo e vano pregare per i morti. <sup id="toc_457">45</sup>Ma se egli considerava la magnifica ricompensa riservata a coloro che si addormentano nella morte con sentimenti di pietà, la sua considerazione era santa e devota. Perciò egli fece offrire il sacrificio espiatorio per i morti, perché fossero assolti dal peccato.</p>
  <h3 id="toc_458">13</h3>
  <p><sup id="toc_459">1</sup>Nell’anno centoquarantanove giunse notizia agli uomini di Giuda che Antioco Eupàtore muoveva contro la Giudea con numerose truppe; <sup id="toc_460">2</sup>era con lui Lisia, suo tutore e preposto agli affari dello stato, che aveva con sé un esercito greco di centodiecimila fanti, cinquemilatrecento cavalli, ventidue elefanti e trecento carri falcati. <sup id="toc_461">3</sup>A costoro si unì anche Menelao, il quale incoraggiava con molta astuzia Antioco, non per la salvezza della patria, ma per la speranza di essere rimesso al suo posto di comando. <sup id="toc_462">4</sup>Ma il Re dei re eccitò l’ira di Antioco contro quello scellerato e, quando Lisia ebbe additato costui come causa di tutti i mali, diede ordine che fosse condotto a Berèa e messo a morte secondo l’usanza del luogo. <sup id="toc_463">5</sup>Vi è là una torre di cinquanta cubiti piena di cenere. Essa ha un ordigno girevole che da ogni lato fa cadere a precipizio sulla cenere. <sup id="toc_464">6</sup>Di lassù chi è reo di sacrilegio o chi ha raggiunto gli estremi in certi altri delitti, tutti lo spingono alla morte. <sup id="toc_465">7</sup>In tal modo l’empio Menelao incontrò la morte e non trovò terra per la sepoltura; <sup id="toc_466">8</sup>giusto castigo poiché, dopo aver commesso molti delitti attorno all’altare dov’erano il fuoco sacro e la cenere, nella cenere trovò la sua morte.</p>
  <p><sup id="toc_467">9</sup>Il re avanzava con barbari sentimenti e con l’intenzione di far provare ai Giudei trattamenti peggiori di quelli che avevano subiti sotto suo padre. <sup id="toc_468">10</sup>Quando Giuda seppe queste cose, ordinò al popolo di pregare il Signore giorno e notte, perché, come altre volte, così anche ora aiutasse coloro che erano in pericolo di essere privati della legge, della patria e del tempio santo <sup id="toc_469">11</sup>e non permettesse che il popolo, che aveva appena goduto di un breve respiro, cadesse in mano a quegli infami pagani. <sup id="toc_470">12</sup>Quando ebbero fatto ciò tutti insieme ed ebbero supplicato il Signore misericordioso con gemiti e digiuni e prostrazioni per tre giorni continui, Giuda li esortò e comandò loro di tenersi preparati. <sup id="toc_471">13</sup>Tenuto poi un convegno a parte con gli anziani, decise che si dovesse, con l’aiuto di Dio, risolvere le cose uscendo a battaglia prima che l’esercito entrasse nella Giudea e si impadronisse della città. <sup id="toc_472">14</sup>Affidando poi ogni cura al creatore del mondo, esortò i suoi a combattere da prodi fino alla morte per le leggi, per il tempio, per la città, per la patria, per le loro istituzioni, e pose il campo vicino a Modin. <sup id="toc_473">15</sup>Data ai suoi uomini la parola d’ordine “Vittoria di Dio”, con giovani valorosi ben scelti, piombò di notte sulla tenda del re nell’accampamento, uccise circa tremila uomini e trafisse il più grosso degli elefanti insieme con l’uomo che era nella torretta <sup id="toc_474">16</sup>e alla fine riempirono tutto il campo di terrore e confusione; poi se ne tornarono ad impresa ben riuscita. <sup id="toc_475">17</sup>Quando già spuntava il giorno, la cosa era compiuta, per la protezione del Signore che aveva assistito Giuda.</p>
  <p><sup id="toc_476">18</sup>Il re, avuto questo saggio dell’audacia dei Giudei, tentava con l’astuzia la conquista delle posizioni. <sup id="toc_477">19</sup>Così si spingeva contro Bet-Zur, una ben munita fortezza dei Giudei, ma veniva respinto, aveva sfortuna e falliva; <sup id="toc_478">20</sup>mentre Giuda faceva giungere il necessario agli assediati. <sup id="toc_479">21</sup>Intanto Rodoco, appartenente alle file dei Giudei, aveva rivelato i segreti ai nemici: fu ricercato, preso e tolto di mezzo. <sup id="toc_480">22</sup>Il re tornò a trattare con quelli che erano in Bet-Zur, diede e ricevette la destra di pace e se ne andò. Assalì gli uomini di Giuda ma ebbe la peggio. <sup id="toc_481">23</sup>Ricevette poi notizia che Filippo, lasciato in Antiochia a dirigere gli affari, agiva da dissennato e ne rimase sconcertato; invitò i Giudei a trattare, si sottomise, si obbligò con giuramento a rispettare tutte le giuste condizioni, ristabilì l’accordo e offrì un sacrificio, onorò il tempio e beneficò il luogo. <sup id="toc_482">24</sup>Fece accoglienze al Maccabeo e lasciò Egemònide come stratega da Tolemàide fino al paese dei Gerreni. <sup id="toc_483">25</sup>Venne a Tolemàide, ma i cittadini di Tolemàide si mostrarono malcontenti per quegli accordi; erano irritati contro coloro che avevano voluto abolire i loro privilegi. <sup id="toc_484">26</sup>Salì allora sulla tribuna Lisia, fece la sua difesa meglio che poté, li persuase, li calmò, li rese ragionevoli; poi tornò ad Antiochia. Così si svolse la spedizione del re e il suo ritorno.</p>
  <h3 id="toc_485">14</h3>
  <p><sup id="toc_486">1</sup>Dopo un periodo di tre anni, venne all’orecchio degli uomini di Giuda che Demetrio, figlio di Selèuco, era sbarcato nel porto di Tripoli con un grande esercito e la flotta <sup id="toc_487">2</sup>e si era impadronito del paese, eliminando Antioco e il suo tutore Lisia. <sup id="toc_488">3</sup>Un certo Àlcimo, che era stato prima sommo sacerdote, ma che si era volontariamente contaminato nei giorni della secessione, accorgendosi che per nessun verso si apriva a lui una via di salvezza né ulteriore accesso al sacro altare, <sup id="toc_489">4</sup>andò dal re Demetrio verso l’anno centocinquantuno offrendogli una corona d’oro e una palma oltre ai tradizionali ramoscelli di ulivo del tempio e per quel giorno stette quieto. <sup id="toc_490">5</sup>Ma colse l’occasione favorevole alla sua follia, quando fu chiamato da Demetrio al consiglio e fu interrogato in quale disposizione e mentalità si tenessero i Giudei. A questa richiesta rispose: <sup id="toc_491">6</sup>“I Giudei che si dicono Asidèi, a capo dei quali sta Giuda il Maccabeo, alimentano guerre e ribellioni e non lasciano che il regno trovi la tranquillità. <sup id="toc_492">7</sup>Per questo anch’io, privato della dignità ereditaria, intendo dire del sommo sacerdozio, sono venuto qui, <sup id="toc_493">8</sup>spinto anzitutto da schietta premura per gli interessi del re e dalla preoccupazione della sconsideratezza delle suddette persone, in secondo luogo mirando ai miei concittadini, perché, a causa del disordine della situazione descritta, tutto il nostro popolo viene non poco impoverito. <sup id="toc_494">9</sup>Ora che sai queste cose in particolare, tu, re, provvedi al paese e alla nostra stirpe che va decadendo, con quella cortese benevolenza che hai con tutti. <sup id="toc_495">10</sup>Fin quando Giuda è là, la situazione non può mettersi tranquilla”. <sup id="toc_496">11</sup>Dopo queste sue parole, gli altri amici, irritati per i successi di Giuda, si affrettarono a infiammare Demetrio. <sup id="toc_497">12</sup>Questi, designato subito Nicànore, già a capo degli elefanti, e nominatolo stratega della Giudea, lo inviò <sup id="toc_498">13</sup>con l’ordine di eliminare prima Giuda, di disperdere i suoi uomini e di costituire Àlcimo sommo sacerdote del tempio massimo. <sup id="toc_499">14</sup>Allora i pagani della Giudea, che erano fuggiti davanti a Giuda, si univano in massa a Nicànore sapendo che le sfortune e le calamità dei Giudei sarebbero state apportatrici di fortuna per loro.</p>
  <p><sup id="toc_500">15</sup>Quando seppero della venuta di Nicànore e dell’aggressione dei pagani, i Giudei cosparsi di polvere, elevarono suppliche a colui che ha stabilito il suo popolo per i secoli e che con segni palesi sempre protegge la sua porzione. <sup id="toc_501">16</sup>Poi il comandante, dati gli ordini, mosse rapidamente di là e si scontrò con loro presso il villaggio di Dessau. <sup id="toc_502">17</sup>Simone, fratello di Giuda, aveva già attaccato Nicànore, ma era rimasto battuto per l’improvvisa comparsa dei nemici. <sup id="toc_503">18</sup>Tuttavia Nicànore, sentendo parlare del valore che avevano gli uomini di Giuda e del loro entusiasmo nelle lotte per la patria, non si arrischiava a decidere la sorte con spargimento di sangue. <sup id="toc_504">19</sup>Per questo mandò Posidonio e Teòdoto e Mattatia a dare e ricevere la destra per la pace. <sup id="toc_505">20</sup>Fu fatto un lungo esame intorno a queste cose e, quando il comandante ne diede comunicazione alle truppe, il parere risultò concorde e accettarono gli accordi. <sup id="toc_506">21</sup>Fissarono il giorno nel quale sarebbero venuti a un incontro privato. Dall’una e dall’altra parte avanzò una lettiga e collocarono dei seggi. <sup id="toc_507">22</sup>Giuda tuttavia dispose degli uomini armati nei luoghi opportuni per paura che si verificasse d’improvviso qualche tradimento da parte dei nemici: così in buon accordo tennero il convegno. <sup id="toc_508">23</sup>Nicànore si trattenne in Gerusalemme e non fece alcun gesto fuori luogo; anzi licenziò le turbe raccogliticce che gli si erano unite. <sup id="toc_509">24</sup>Voleva Giuda sempre alla sua presenza, sentiva un’intima inclinazione per quel prode. <sup id="toc_510">25</sup>L’esortò a sposarsi e ad avere figli; e quegli si sposò, poté mettersi a posto e godere giorni sereni.</p>
  <p><sup id="toc_511">26</sup>Ma Àlcimo, vedendo la loro reciproca simpatia e procuratosi copia degli accordi intercorsi, andò da Demetrio e gli disse che Nicànore seguiva una linea contraria agli interessi dello stato: aveva infatti nominato suo successore Giuda, il sobillatore del regno. <sup id="toc_512">27</sup>Il re, acceso di sdegno e irritato per le calunnie di quel genio malefico, scrisse a Nicànore, dichiarandogli di essere scontento delle alleanze concluse e ordinandogli che gli mandasse subito ad Antiochia il Maccabeo in catene. <sup id="toc_513">28</sup>Nicànore, sorpreso da questi ordini, rimase sconcertato e aveva ripugnanza a rompere le alleanze senza che l’uomo avesse commesso alcuna colpa. <sup id="toc_514">29</sup>Ma, poiché non gli era possibile agire contro la volontà del re, cercava l’occasione per effettuare la cosa con qualche stratagemma. <sup id="toc_515">30</sup>Il Maccabeo, notando che Nicànore era più freddo nei rapporti con lui e che nei consueti incontri si comportava con durezza, arguendo che questa freddezza non presagiva niente di buono, raccolti non pochi dei suoi non si fece più vedere da Nicànore. <sup id="toc_516">31</sup>Quest’altro, accortosi di essere stato giocato abilmente da quell’uomo, salito al massimo e santo tempio, mentre i sacerdoti stavano compiendo i sacrifici prescritti, ordinò che gli fosse consegnato l’uomo. <sup id="toc_517">32</sup>I sacerdoti dichiararono con giuramento che non sapevano dove mai fosse il ricercato <sup id="toc_518">33</sup>ma egli, stendendo la destra contro il tempio, giurò: “Se non mi consegnerete Giuda in catene, farò di questa dimora di Dio una piazza pulita, abbatterò dalle fondamenta l’altare e innalzerò qui uno splendido tempio a Dioniso”. <sup id="toc_519">34</sup>Dette queste grosse parole, se ne andò. I sacerdoti alzando le mani al cielo, invocarono il protettore sempre vigile del nostro popolo: <sup id="toc_520">35</sup>“Tu, Signore, che di nulla hai bisogno, ti sei compiaciuto di porre il tempio della tua abitazione in mezzo a noi. <sup id="toc_521">36</sup>E ora tu, Santo e Signore di ogni santità, custodisci questa tua casa, appena purificata, per sempre libera da contaminazioni”.</p>
  <p><sup id="toc_522">37</sup>Fu denunziato a Nicànore un certo Razis degli anziani di Gerusalemme, uomo pieno di amore per la città, che godeva grandissima fama e chiamato per la sua benevolenza padre dei Giudei. <sup id="toc_523">38</sup>Egli infatti nei giorni precedenti la rivolta si era attirata l’accusa di giudaismo e realmente per il giudaismo aveva impegnato corpo e anima con piena generosità. <sup id="toc_524">39</sup>Volendo Nicànore far nota a tutti l’ostilità che aveva verso i Giudei, mandò più di cinquecento soldati per arrestarlo; <sup id="toc_525">40</sup>pensava infatti che, prendendo costui, avrebbe arrecato loro un grave colpo. <sup id="toc_526">41</sup>Ma, quando quella truppa stava per occupare la torre e tentava di forzare la porta del cortile e ordinavano di portare il fuoco e di appiccarlo alle porte, egli, accerchiato da ogni lato, si piantò la spada in corpo, <sup id="toc_527">42</sup>preferendo morire nobilmente piuttosto che divenire schiavo degli empi e subire insulti indegni della sua nobiltà. <sup id="toc_528">43</sup>Non avendo però portato a segno il colpo per la fretta della lotta, mentre la folla premeva fuori delle porte, salì coraggiosamente sulle mura e si lasciò cadere a precipizio sulla folla con gesto da prode. <sup id="toc_529">44</sup>Essi lo scansarono immediatamente lasciando uno spazio libero ed egli cadde in mezzo allo spazio vuoto. <sup id="toc_530">45</sup>Poiché respirava ancora, con l’animo infiammato, si alzò, mentre il sangue gli usciva a fiotti e le ferite lo straziavano e, attraversata di corsa la folla, salì su di un tratto di roccia, <sup id="toc_531">46</sup>ormai completamente esangue; si strappò gli intestini e prendendoli con le mani li gettò contro la folla; morì in tal modo invocando il Signore della vita e dello spirito perché di nuovo glieli restituisse.</p>
  <h3 id="toc_532">15</h3>
  <p><sup id="toc_533">1</sup>Nicànore, avendo saputo che gli uomini di Giuda si trovavano nella regione della Samaria, decise di assalirli a colpo sicuro nel giorno del riposo. <sup id="toc_534">2</sup>Poiché i Giudei che l’avevano seguito forzatamente gli dicevano: “Assolutamente non devi ucciderli in modo così crudele e barbaro; rendi onore al giorno che è stato già onorato rivestendolo di santità da colui che tutto vede”, <sup id="toc_535">3</sup>quell’uomo tre volte scellerato chiese se c’era in cielo un Signore che aveva comandato di celebrare il giorno del sabato. <sup id="toc_536">4</sup>Essi risposero: “Vi è il Signore vivente; egli è il sovrano del cielo, che ha comandato di celebrare il settimo giorno”. <sup id="toc_537">5</sup>L’altro ribatté: “E io sono sovrano sulla terra, che comando di prendere le armi e portare a termine le disposizioni del re”. Tuttavia non riuscì a mandare ad effetto il suo crudele intento.</p>
  <p><sup id="toc_538">6</sup>Nicànore, dunque, alzata la testa con tutta la superbia, aveva decretato di erigere un pubblico trofeo per la vittoria sugli uomini di Giuda. <sup id="toc_539">7</sup>Il Maccabeo invece era costantemente convinto e pienamente fiducioso di trovare protezione da parte del Signore. <sup id="toc_540">8</sup>Esortava i suoi uomini a non temere l’attacco dei pagani, ma a tener fissi in mente gli aiuti che in passato erano venuti loro dal Cielo e ad aspettare ora la vittoria che sarebbe stata loro concessa dall’Onnipotente. <sup id="toc_541">9</sup>Confortandoli così con le parole della legge e dei profeti e ricordando loro le lotte che avevano già condotte a termine, li rese più coraggiosi. <sup id="toc_542">10</sup>Avendo così stimolato i loro sentimenti, espose e denunziò la malafede dei pagani e la violazione dei giuramenti. <sup id="toc_543">11</sup>Dopo aver armato ciascuno di loro non tanto con la sicurezza degli scudi e delle lance quanto con il conforto delle egregie parole, li riempì di gioia, narrando loro un sogno degno di fede, anzi una vera visione. <sup id="toc_544">12</sup>La sua visione era questa: Onia, che era stato sommo sacerdote, uomo eccellente, modesto nel portamento, mite nel contegno, dignitoso nel proferir parole, occupato dalla fanciullezza in quanto riguardava la virtù, con le mani protese pregava per tutta la nazione giudaica. <sup id="toc_545">13</sup>Gli era anche apparso un personaggio che si distingueva per la canizie e la dignità ed era rivestito di una maestà meravigliosa e piena di magnificenza. <sup id="toc_546">14</sup>Onia disse: “Questi è l’amico dei suoi fratelli, colui che innalza molte preghiere per il popolo e per la città santa, Geremia il profeta di Dio”. <sup id="toc_547">15</sup>E Geremia stendendo la destra consegnò a Giuda una spada d’oro, pronunciando queste parole nel porgerla: <sup id="toc_548">16</sup>“Prendi la spada sacra come dono da parte di Dio; con questa abbatterai i nemici”.</p>
  <p><sup id="toc_549">17</sup>Esortati dalle bellissime parole di Giuda, capaci di spingere all’eroismo e di rendere virile anche l’animo dei giovani, decisero di non restare in campo, ma di intervenire coraggiosamente e decidere la sorte attaccando battaglia con tutto il coraggio, perché la città e le cose sante e il tempio erano in pericolo. <sup id="toc_550">18</sup>Minore era il loro timore per le donne e i figli come pure per i fratelli e i parenti, poiché la prima e principale preoccupazione era per il tempio consacrato. <sup id="toc_551">19</sup>Anche per quelli rimasti in città non era piccola l’angoscia, essendo tutti turbati per l’ansia del combattimento in campo aperto. <sup id="toc_552">20</sup>Mentre tutti erano in attesa della prova imminente e i nemici già avevano cominciato ad attaccare e l’esercito era in ordine di battaglia e gli elefanti erano piazzati in posizione opportuna e la cavalleria schierata ai lati, <sup id="toc_553">21</sup>il Maccabeo dopo aver osservato le moltitudini presenti e la svariata attrezzatura delle armi e la ferocia delle bestie, alzò le mani al cielo e invocò il Signore che compie prodigi, convinto che non è possibile vincere con le armi, ma che egli concede la vittoria a coloro che ne sono degni, secondo il suo giudizio. <sup id="toc_554">22</sup>Invocando il Signore, si esprimeva in questo modo: “Tu, Signore, inviasti il tuo angelo al tempo di Ezechia re della Giudea ed egli fece perire nel campo di Sennàcherib centottantacinquemila uomini. <sup id="toc_555">23</sup>Anche ora, sovrano del cielo, manda un angelo buono davanti a noi per incutere paura e tremore. <sup id="toc_556">24</sup>Siano atterriti dalla potenza del tuo braccio coloro che bestemmiando sono venuti qui contro il tuo santo tempio”. Con queste parole egli terminò.</p>
  <p><sup id="toc_557">25</sup>Gli uomini di Nicànore avanzavano al suono delle trombe e degli inni di guerra. <sup id="toc_558">26</sup>Invece gli uomini di Giuda con invocazioni e preghiere si gettarono nella mischia contro i nemici. <sup id="toc_559">27</sup>In tal modo combattendo con le mani e pregando Dio con il cuore, travolsero non meno di trentacinquemila uomini, rallegrandosi grandemente per la manifesta presenza di Dio. <sup id="toc_560">28</sup>Terminata la battaglia, mentre facevano ritorno pieni di gioia, riconobbero Nicànore caduto con tutte le sue armi. <sup id="toc_561">29</sup>Levarono alte grida dandosi all’entusiasmo, mentre benedicevano l’Onnipotente nella lingua paterna. <sup id="toc_562">30</sup>Quindi colui che era stato sempre il primo a combattere per i suoi concittadini con anima e corpo, colui che aveva conservato l’affetto della prima età verso i suoi connazionali, comandò che tagliassero la testa di Nicànore e la sua mano con il braccio e li portassero a Gerusalemme. <sup id="toc_563">31</sup>Quando vi giunse, chiamò a raccolta tutti i connazionali e i sacerdoti davanti all’altare: sostando in mezzo a loro mandò a chiamare quelli dell’Acra <sup id="toc_564">32</sup>e mostrò loro la testa dell’empio Nicànore e la mano che quel bestemmiatore aveva steso contro la sacra dimora dell’Onnipotente pronunciando parole orgogliose. <sup id="toc_565">33</sup>Tagliata poi la lingua del sacrilego Nicànore, la fece gettare a pezzi agli uccelli e ordinò di appendere davanti al tempio la mercede della sua follia.</p>
  <p><sup id="toc_566">34</sup>Tutti allora, rivolti verso il cielo, benedissero il Signore glorioso dicendo: “Benedetto colui che ha conservato la sua dimora inviolata”. <sup id="toc_567">35</sup>Fece poi appendere la testa di Nicànore all’Acra alla vista di tutti, perché fosse segno manifesto dell’aiuto di Dio. <sup id="toc_568">36</sup>Quindi decretarono unanimemente con voto pubblico di non lasciar passare inosservato quel giorno, ma di commemorarlo il tredici del decimosecondo mese – che in lingua siriaca si chiama Adar – il giorno precedente la festa di Mardocheo.</p>
  <p><sup id="toc_569">37</sup>Così andarono le cose riguardo a Nicànore e, poiché da quel tempo la città è rimasta in mano agli Ebrei, anch’io chiudo qui la mia narrazione. <sup id="toc_570">38</sup>Se la disposizione dei fatti è riuscita scritta bene e ben composta, era quello che volevo; se invece è riuscita di poco valore e mediocre, questo solo ho potuto fare. <sup id="toc_571">39</sup>Come il bere solo vino e anche il bere solo acqua è dannoso e viceversa come il vino mescolato con acqua è amabile e procura un delizioso piacere, così l’arte di ben disporre l’argomento delizia gli orecchi di coloro a cui capita di leggere la composizione. E qui sia la fine.</p>
</body>
</html>