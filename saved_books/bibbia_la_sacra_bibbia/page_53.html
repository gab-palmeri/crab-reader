<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: I Vangeli</h1>
  <h2 id="toc_1">Vangelo secondo Matteo</h2>
  <h3 id="toc_2">1</h3>
  <p><sup id="toc_3">1</sup>Genealogia di Gesù Cristo figlio di Davide, figlio di Abramo. <sup id="toc_4">2</sup>Abramo generò Isacco, Isacco generò Giacobbe, Giacobbe generò Giuda e i suoi fratelli, <sup id="toc_5">3</sup>Giuda generò Fares e Zara da Tamar, Fares generò Esròm, Esròm generò Aram, <sup id="toc_6">4</sup>Aram generò Aminadàb, Aminadàb generò Naassòn, Naassòn generò Salmòn, <sup id="toc_7">5</sup>Salmòn generò Booz da Racab, Booz generò Obed da Rut, Obed generò Iesse, <sup id="toc_8">6</sup>Iesse generò il re Davide.</p>
  <p>Davide generò Salomone da quella che era stata la moglie di Urìa, <sup id="toc_9">7</sup>Salomone generò Roboamo, Roboamo generò Abìa, Abìa generò Asàf, <sup id="toc_10">8</sup>Asàf generò Giòsafat, Giòsafat generò Ioram, Ioram generò Ozia, <sup id="toc_11">9</sup>Ozia generò Ioatam, Ioatam generò Acaz, Acaz generò Ezechia, <sup id="toc_12">10</sup>Ezechia generò Manasse, Manasse generò Amos, Amos generò Giosia, <sup id="toc_13">11</sup>Giosia generò Ieconia e i suoi fratelli, al tempo della deportazione in Babilonia.</p>
  <p><sup id="toc_14">12</sup>Dopo la deportazione in Babilonia, Ieconia generò Salatiel, Salatiel generò Zorobabèle, <sup id="toc_15">13</sup>Zorobabèle generò Abiùd, Abiùd generò Elìacim, Elìacim generò Azor, <sup id="toc_16">14</sup>Azor generò Sadoc, Sadoc generò Achim, Achim generò Eliùd, <sup id="toc_17">15</sup>Eliùd generò Eleàzar, Eleàzar generò Mattan, Mattan generò Giacobbe, <sup id="toc_18">16</sup>Giacobbe generò Giuseppe, lo sposo di Maria, dalla quale è nato Gesù chiamato Cristo.</p>
  <p><sup id="toc_19">17</sup>La somma di tutte le generazioni, da Abramo a Davide, è così di quattordici; da Davide fino alla deportazione in Babilonia è ancora di quattordici; dalla deportazione in Babilonia a Cristo è, infine, di quattordici.</p>
  <p><sup id="toc_20">18</sup>Ecco come avvenne la nascita di Gesù Cristo: sua madre Maria, essendo promessa sposa di Giuseppe, prima che andassero a vivere insieme si trovò incinta per opera dello Spirito Santo. <sup id="toc_21">19</sup>Giuseppe suo sposo, che era giusto e non voleva ripudiarla, decise di licenziarla in segreto. <sup id="toc_22">20</sup>Mentre però stava pensando a queste cose, ecco che gli apparve in sogno un angelo del Signore e gli disse: “Giuseppe, figlio di Davide, non temere di prendere con te Maria, tua sposa, perché quel che è generato in lei viene dallo Spirito Santo. <sup id="toc_23">21</sup>Essa partorirà un figlio e tu lo chiamerai Gesù: egli infatti salverà il suo popolo dai suoi peccati”.</p>
  <p><sup id="toc_24">22</sup>Tutto questo avvenne perché si adempisse ciò che era stato detto dal Signore per mezzo del profeta:</p>
  <p class="testo_rientrato"><sup id="toc_25">23</sup><i>Ecco, la vergine concepirà e partorirà un figlio<br/>
che sarà chiamato Emmanuele,</i></p>
  <p>che significa <i>Dio con noi</i>. <sup id="toc_26">24</sup>Destatosi dal sonno, Giuseppe fece come gli aveva ordinato l’angelo del Signore e prese con sé la sua sposa, <sup id="toc_27">25</sup>la quale, senza che egli la conoscesse, partorì un figlio, che egli chiamò Gesù.</p>
  <h3 id="toc_28">2</h3>
  <p><sup id="toc_29">1</sup>Gesù nacque a Betlemme di Giudea, al tempo del re Erode. Alcuni Magi giunsero da oriente a Gerusalemme e domandavano: <sup id="toc_30">2</sup>“Dov’è il re dei Giudei che è nato? Abbiamo visto sorgere la sua stella, e siamo venuti per adorarlo”. <sup id="toc_31">3</sup>All’udire queste parole, il re Erode restò turbato e con lui tutta Gerusalemme. <sup id="toc_32">4</sup>Riuniti tutti i sommi sacerdoti e gli scribi del popolo, s’informava da loro sul luogo in cui doveva nascere il Messia. <sup id="toc_33">5</sup>Gli risposero: “A Betlemme di Giudea, perché così è scritto per mezzo del profeta:</p>
  <p class="testo_rientrato"><sup id="toc_34">6</sup><i>E tu, Betlemme</i>, terra di Giuda,<br/> <i>non sei</i>
davvero <i>il più piccolo capoluogo di Giuda:<br/>
da te uscirà infatti un capo<br/>
che pascerà il mio popolo, Israele.</i></p>
  <p><sup id="toc_35">7</sup>Allora Erode, chiamati segretamente i Magi, si fece dire con esattezza da loro il tempo in cui era apparsa la stella <sup id="toc_36">8</sup>e li inviò a Betlemme esortandoli: “Andate e informatevi accuratamente del bambino e, quando l’avrete trovato, fatemelo sapere, perché anch’io venga ad adorarlo”.</p>
  <p><sup id="toc_37">9</sup>Udite le parole del re, essi partirono. Ed ecco la stella, che avevano visto nel suo sorgere, li precedeva, finché giunse e si fermò sopra il luogo dove si trovava il bambino. <sup id="toc_38">10</sup>Al vedere la stella, essi provarono una grandissima gioia. <sup id="toc_39">11</sup>Entrati nella casa, videro il bambino con Maria sua madre, e prostratisi lo adorarono. Poi aprirono i loro scrigni e gli offrirono in dono oro, incenso e mirra. <sup id="toc_40">12</sup>Avvertiti poi in sogno di non tornare da Erode, per un’altra strada fecero ritorno al loro paese.</p>
  <p><sup id="toc_41">13</sup>Essi erano appena partiti, quando un angelo del Signore apparve in sogno a Giuseppe e gli disse: “Alzati, prendi con te il bambino e sua madre e fuggi in Egitto, e resta là finché non ti avvertirò, perché Erode sta cercando il bambino per ucciderlo”.</p>
  <p><sup id="toc_42">14</sup>Giuseppe, destatosi, prese con sé il bambino e sua madre nella notte e fuggì in Egitto, <sup id="toc_43">15</sup>dove rimase fino alla morte di Erode, perché si adempisse ciò che era stato detto dal Signore per mezzo del profeta:</p>
  <p class="testo_rientrato"><i>Dall’Egitto ho chiamato il mio figlio.</i></p>
  <p><sup id="toc_44">16</sup>Erode, accortosi che i Magi si erano presi gioco di lui, s’infuriò e mandò ad uccidere tutti i bambini di Betlemme e del suo territorio dai due anni in giù, corrispondenti al tempo su cui era stato informato dai Magi. <sup id="toc_45">17</sup>Allora si adempì quel che era stato detto per mezzo del profeta Geremia:</p>
  <p class="testo_rientrato"><sup id="toc_46">18</sup><i>Un grido è stato udito in Rama,<br/>
un pianto e un lamento grande;<br/>
Rachele piange i suoi figli<br/>
e non vuole essere consolata, perché non sono più.</i></p>
  <p><sup id="toc_47">19</sup>Morto Erode, un angelo del Signore apparve in sogno a Giuseppe in Egitto <sup id="toc_48">20</sup>e gli disse: “Alzati, prendi con te il bambino e sua madre e va’ nel paese d’Israele; perché sono morti coloro che insidiavano la vita del bambino”. <sup id="toc_49">21</sup>Egli, alzatosi, prese con sé il bambino e sua madre, ed entrò nel paese d’Israele. <sup id="toc_50">22</sup>Avendo però saputo che era re della Giudea Archelào al posto di suo padre Erode, ebbe paura di andarvi. Avvertito poi in sogno, si ritirò nelle regioni della Galilea <sup id="toc_51">23</sup>e, appena giunto, andò ad abitare in una città chiamata Nàzaret, perché si adempisse ciò che era stato detto dai profeti: “Sarà chiamato Nazareno”.</p>
  <div class="div_img">
    <p class="testo_centrato"><img alt="descrizione_della_figura" class="img" id="x1003" src="../Images/cereser_fugainegitto.jpg"/></p>
    <p class="testo_centrato testo_didascalia"><i>Fuga in Egitto</i><br/><span class="testo_piccolo">Fuga in Egitto. Cereser, Gianfranco: tempera su legno, figura ispirata alla vetrata di una cattedrale gotica, 31 gennaio 2006</span></p>
  </div>
  <h3 id="toc_52">3</h3>
  <p><sup id="toc_53">1</sup>In quei giorni comparve Giovanni il Battista a predicare nel deserto della Giudea, <sup id="toc_54">2</sup>dicendo: “Convertitevi, perché il regno dei cieli è vicino!”.</p>
  <p><sup id="toc_55">3</sup>Egli è colui che fu annunziato dal profeta Isaia quando disse:</p>
  <p class="testo_rientrato"><i>Voce di uno che grida nel deserto:<br/>
Preparate la via del Signore,<br/>
raddrizzate i suoi sentieri!</i></p>
  <p><sup id="toc_56">4</sup>Giovanni portava un vestito di peli di cammello e una cintura di pelle attorno ai fianchi; il suo cibo erano locuste e miele selvatico. <sup id="toc_57">5</sup>Allora accorrevano a lui da Gerusalemme, da tutta la Giudea e dalla zona adiacente il Giordano; <sup id="toc_58">6</sup>e, confessando i loro peccati, si facevano battezzare da lui nel fiume Giordano.</p>
  <p><sup id="toc_59">7</sup>Vedendo però molti farisei e sadducei venire al suo battesimo, disse loro: “Razza di vipere! Chi vi ha suggerito di sottrarvi all’ira imminente? <sup id="toc_60">8</sup>Fate dunque frutti degni di conversione, <sup id="toc_61">9</sup>e non crediate di poter dire fra voi: Abbiamo Abramo per padre. Vi dico che Dio può far sorgere figli di Abramo da queste pietre. <sup id="toc_62">10</sup>Già la scure è posta alla radice degli alberi: ogni albero che non produce frutti buoni viene tagliato e gettato nel fuoco. <sup id="toc_63">11</sup>Io vi battezzo con acqua per la conversione; ma colui che viene dopo di me è più potente di me e io non son degno neanche di portargli i sandali; egli vi battezzerà in Spirito santo e fuoco. <sup id="toc_64">12</sup>Egli ha in mano il ventilabro, pulirà la sua aia e raccoglierà il suo grano nel granaio, ma brucerà la pula con un fuoco inestinguibile”.</p>
  <p><sup id="toc_65">13</sup>In quel tempo Gesù dalla Galilea andò al Giordano da Giovanni per farsi battezzare da lui. <sup id="toc_66">14</sup>Giovanni però voleva impedirglielo, dicendo: “Io ho bisogno di essere battezzato da te e tu vieni da me?”. <sup id="toc_67">15</sup>Ma Gesù gli disse: “Lascia fare per ora, poiché conviene che così adempiamo ogni giustizia”. Allora Giovanni acconsentì. <sup id="toc_68">16</sup>Appena battezzato, Gesù uscì dall’acqua: ed ecco, si aprirono i cieli ed egli vide lo Spirito di Dio scendere come una colomba e venire su di lui. <sup id="toc_69">17</sup>Ed ecco una voce dal cielo che disse: “Questi è il <i>Figlio mio prediletto, nel quale mi sono compiaciuto</i>“.</p>
  <h3 id="toc_70">4</h3>
  <p><sup id="toc_71">1</sup>Allora Gesù fu condotto dallo Spirito nel deserto per esser tentato dal diavolo. <sup id="toc_72">2</sup>E dopo aver digiunato quaranta giorni e quaranta notti, ebbe fame. <sup id="toc_73">3</sup>Il tentatore allora gli si accostò e gli disse: “Se sei Figlio di Dio, di’ che questi sassi diventino pane”. <sup id="toc_74">4</sup>Ma egli rispose: “Sta scritto:</p>
  <p class="testo_rientrato"><i>Non di solo pane vivrà l’uomo,<br/>
ma di ogni parola che esce dalla bocca di Dio”.</i></p>
  <p><sup id="toc_75">5</sup>Allora il diavolo lo condusse con sé nella città santa, lo depose sul pinnacolo del tempio <sup id="toc_76">6</sup>e gli disse: “Se sei Figlio di Dio, gettati giù, poiché sta scritto:</p>
  <p class="testo_rientrato"><i>Ai suoi angeli darà ordini a tuo riguardo,<br/>
ed essi ti sorreggeranno con le loro mani,<br/>
perché non abbia a urtare contro un sasso il tuo piede</i>“.</p>
  <p><sup id="toc_77">7</sup>Gesù gli rispose: “Sta scritto anche:</p>
  <p class="testo_rientrato"><i>Non tentare il Signore Dio tuo</i>“.</p>
  <p><sup id="toc_78">8</sup>Di nuovo il diavolo lo condusse con sé sopra un monte altissimo e gli mostrò tutti i regni del mondo con la loro gloria e gli disse: <sup id="toc_79">9</sup>“Tutte queste cose io ti darò, se, prostrandoti, mi adorerai”. <sup id="toc_80">10</sup>Ma Gesù gli rispose: “Vattene, satana! Sta scritto:</p>
  <p class="testo_rientrato"><i>Adora il Signore Dio tuo<br/>
e a lui solo rendi culto</i>“.</p>
  <p><sup id="toc_81">11</sup>Allora il diavolo lo lasciò ed ecco angeli gli si accostarono e lo servivano.</p>
  <p><sup id="toc_82">12</sup>Avendo intanto saputo che Giovanni era stato arrestato, Gesù si ritirò nella Galilea <sup id="toc_83">13</sup>e, lasciata Nàzaret, venne ad abitare a Cafàrnao, presso il mare, nel territorio di Zàbulon e di Nèftali, <sup id="toc_84">14</sup>perché si adempisse ciò che era stato detto per mezzo del profeta Isaia:</p>
  <p class="testo_rientrato"><sup id="toc_85">15</sup><i>Il paese di Zàbulon e il paese di Nèftali,<br/>
sulla via del mare, al di là del Giordano,<br/>
Galilea delle genti;<br/></i> <sup id="toc_86">16</sup><i>il popolo immerso nelle tenebre<br/>
ha visto una grande luce;<br/>
su quelli che dimoravano in terra e ombra di morte<br/>
una luce si è levata.</i></p>
  <p><sup id="toc_87">17</sup>Da allora Gesù cominciò a predicare e a dire: “Convertitevi, perché il regno dei cieli è vicino”.</p>
  <p><sup id="toc_88">18</sup>Mentre camminava lungo il mare di Galilea vide due fratelli, Simone, chiamato Pietro, e Andrea suo fratello, che gettavano la rete in mare, poiché erano pescatori.</p>
  <p><sup id="toc_89">19</sup>E disse loro: “Seguitemi, vi farò pescatori di uomini”. <sup id="toc_90">20</sup>Ed essi subito, lasciate le reti, lo seguirono. <sup id="toc_91">21</sup>Andando oltre, vide altri due fratelli, Giacomo di Zebedèo e Giovanni suo fratello, che nella barca insieme con Zebedèo, loro padre, riassettavano le reti; e li chiamò. <sup id="toc_92">22</sup>Ed essi subito, lasciata la barca e il padre, lo seguirono.</p>
  <p><sup id="toc_93">23</sup>Gesù andava attorno per tutta la Galilea, insegnando nelle loro sinagoghe e predicando la buona novella del regno e curando ogni sorta di malattie e di infermità nel popolo. <sup id="toc_94">24</sup>La sua fama si sparse per tutta la Siria e così condussero a lui tutti i malati, tormentati da varie malattie e dolori, indemoniati, epilettici e paralitici; ed egli li guariva. <sup id="toc_95">25</sup>E grandi folle cominciarono a seguirlo dalla Galilea, dalla Decàpoli, da Gerusalemme, dalla Giudea e da oltre il Giordano.</p>
  <h3 id="toc_96">5</h3>
  <p><sup id="toc_97">1</sup>Vedendo le folle, Gesù salì sulla montagna e, messosi a sedere, gli si avvicinarono i suoi discepoli. <sup id="toc_98">2</sup>Prendendo allora la parola, li ammaestrava dicendo:</p>
  <p class="testo_rientrato"><sup id="toc_99">3</sup>“Beati i poveri in spirito,<br/>
perché di essi è il regno dei cieli.<br/> <sup id="toc_100">4</sup>Beati gli afflitti,<br/>
perché saranno consolati.<br/> <sup id="toc_101">5</sup>Beati i miti,<br/>
perché erediteranno la terra.<br/> <sup id="toc_102">6</sup>Beati quelli che hanno fame e sete della giustizia,<br/>
perché saranno saziati.<br/> <sup id="toc_103">7</sup>Beati i misericordiosi,<br/>
perché troveranno misericordia.<br/> <sup id="toc_104">8</sup>Beati i puri di cuore,<br/>
perché vedranno Dio.<br/> <sup id="toc_105">9</sup>Beati gli operatori di pace,<br/>
perché saranno chiamati figli di Dio.<br/> <sup id="toc_106">10</sup>Beati i perseguitati per causa della giustizia,<br/>
perché di essi è il regno dei cieli.</p>
  <p><sup id="toc_107">11</sup>Beati voi quando vi insulteranno, vi perseguiteranno e, mentendo, diranno ogni sorta di male contro di voi per causa mia. <sup id="toc_108">12</sup>Rallegratevi ed esultate, perché grande è la vostra ricompensa nei cieli. Così infatti hanno perseguitato i profeti prima di voi.</p>
  <p><sup id="toc_109">13</sup>Voi siete il sale della terra; ma se il sale perdesse il sapore, con che cosa lo si potrà render salato? A null’altro serve che ad essere gettato via e calpestato dagli uomini.</p>
  <p><sup id="toc_110">14</sup>Voi siete la luce del mondo; non può restare nascosta una città collocata sopra un monte, <sup id="toc_111">15</sup>né si accende una lucerna per metterla sotto il moggio, ma sopra il lucerniere perché faccia luce a tutti quelli che sono nella casa. <sup id="toc_112">16</sup>Così risplenda la vostra luce davanti agli uomini, perché vedano le vostre opere buone e rendano gloria al vostro Padre che è nei cieli.</p>
  <p><sup id="toc_113">17</sup>Non pensate che io sia venuto ad abolire la Legge o i Profeti; non son venuto per abolire, ma per dare compimento. <sup id="toc_114">18</sup>In verità vi dico: finché non siano passati il cielo e la terra, non passerà neppure un iota o un segno dalla legge, senza che tutto sia compiuto. <sup id="toc_115">19</sup>Chi dunque trasgredirà uno solo di questi precetti, anche minimi, e insegnerà agli uomini a fare altrettanto, sarà considerato minimo nel regno dei cieli. Chi invece li osserverà e li insegnerà agli uomini, sarà considerato grande nel regno dei cieli.</p>
  <p><sup id="toc_116">20</sup>Poiché io vi dico: se la vostra giustizia non supererà quella degli scribi e dei farisei, non entrerete nel regno dei cieli.</p>
  <p><sup id="toc_117">21</sup>Avete inteso che fu detto agli antichi: <i>Non uccidere</i>; chi avrà ucciso sarà sottoposto a giudizio. <sup id="toc_118">22</sup>Ma io vi dico: chiunque si adira con il proprio fratello, sarà sottoposto a giudizio. Chi poi dice al fratello: stupido, sarà sottoposto al sinedrio; e chi gli dice: pazzo, sarà sottoposto al fuoco della Geenna.</p>
  <p><sup id="toc_119">23</sup>Se dunque presenti la tua offerta sull’altare e lì ti ricordi che tuo fratello ha qualche cosa contro di te, <sup id="toc_120">24</sup>lascia lì il tuo dono davanti all’altare e va’ prima a riconciliarti con il tuo fratello e poi torna ad offrire il tuo dono.</p>
  <p><sup id="toc_121">25</sup>Mettiti presto d’accordo con il tuo avversario mentre sei per via con lui, perché l’avversario non ti consegni al giudice e il giudice alla guardia e tu venga gettato in prigione. <sup id="toc_122">26</sup>In verità ti dico: non uscirai di là finché tu non abbia pagato fino all’ultimo spicciolo!</p>
  <p><sup id="toc_123">27</sup>Avete inteso che fu detto: <i>Non commettere adulterio</i>; <sup id="toc_124">28</sup>ma io vi dico: chiunque guarda una donna per desiderarla, ha già commesso adulterio con lei nel suo cuore.</p>
  <p><sup id="toc_125">29</sup>Se il tuo occhio destro ti è occasione di scandalo, cavalo e gettalo via da te: conviene che perisca uno dei tuoi membri, piuttosto che tutto il tuo corpo venga gettato nella Geenna. <sup id="toc_126">30</sup>E se la tua mano destra ti è occasione di scandalo, tagliala e gettala via da te: conviene che perisca uno dei tuoi membri, piuttosto che tutto il tuo corpo vada a finire nella Geenna.</p>
  <p><sup id="toc_127">31</sup>Fu pure detto: <i>Chi ripudia la propria moglie, le dia l’atto di ripudio</i>; <sup id="toc_128">32</sup>ma io vi dico: chiunque ripudia sua moglie, eccetto il caso di concubinato, la espone all’adulterio e chiunque sposa una ripudiata, commette adulterio.</p>
  <p><sup id="toc_129">33</sup>Avete anche inteso che fu detto agli antichi: <i>Non spergiurare, ma adempi con il Signore i tuoi giuramenti</i>; <sup id="toc_130">34</sup>ma io vi dico: non giurate affatto: né per <i>il cielo</i>, perché è <i>il trono di Dio</i>; <sup id="toc_131">35</sup>né per <i>la terra</i>, perché è <i>lo sgabello per i suoi piedi</i>; né per <i>Gerusalemme</i>, perché è <i>la città del gran re</i>. <sup id="toc_132">36</sup>Non giurare neppure per la tua testa, perché non hai il potere di rendere bianco o nero un solo capello. <sup id="toc_133">37</sup>Sia invece il vostro parlare sì, sì; no, no; il di più viene dal maligno.</p>
  <p><sup id="toc_134">38</sup>Avete inteso che fu detto: <i>Occhio per occhio e dente per dente</i>; <sup id="toc_135">39</sup>ma io vi dico di non opporvi al malvagio; anzi se uno ti percuote la guancia destra, tu porgigli anche l’altra; <sup id="toc_136">40</sup>e a chi ti vuol chiamare in giudizio per toglierti la tunica, tu lascia anche il mantello. <sup id="toc_137">41</sup>E se uno ti costringerà a fare un miglio, tu fanne con lui due. <sup id="toc_138">42</sup>Da’ a chi ti domanda e a chi desidera da te un prestito non volgere le spalle.</p>
  <p><sup id="toc_139">43</sup>Avete inteso che fu detto: <i>Amerai il tuo prossimo</i>
e odierai il tuo nemico; <sup id="toc_140">44</sup>ma io vi dico: amate i vostri nemici e pregate per i vostri persecutori, <sup id="toc_141">45</sup>perché siate figli del Padre vostro celeste, che fa sorgere il suo sole sopra i malvagi e sopra i buoni, e fa piovere sopra i giusti e sopra gli ingiusti. <sup id="toc_142">46</sup>Infatti se amate quelli che vi amano, quale merito ne avete? Non fanno così anche i pubblicani? <sup id="toc_143">47</sup>E se date il saluto soltanto ai vostri fratelli, che cosa fate di straordinario? Non fanno così anche i pagani? <sup id="toc_144">48</sup>Siate voi dunque perfetti come è perfetto il Padre vostro celeste.</p>
  <h3 id="toc_145">6</h3>
  <p><sup id="toc_146">1</sup>Guardatevi dal praticare le vostre buone opere davanti agli uomini per essere da loro ammirati, altrimenti non avrete ricompensa presso il Padre vostro che è nei cieli. <sup id="toc_147">2</sup>Quando dunque fai l’elemosina, non suonare la tromba davanti a te, come fanno gli ipocriti nelle sinagoghe e nelle strade per essere lodati dagli uomini. In verità vi dico: hanno già ricevuto la loro ricompensa. <sup id="toc_148">3</sup>Quando invece tu fai l’elemosina, non sappia la tua sinistra ciò che fa la tua destra, <sup id="toc_149">4</sup>perché la tua elemosina resti segreta; e il Padre tuo, che vede nel segreto, ti ricompenserà.</p>
  <p><sup id="toc_150">5</sup>Quando pregate, non siate simili agli ipocriti che amano pregare stando ritti nelle sinagoghe e negli angoli delle piazze, per essere visti dagli uomini. In verità vi dico: hanno già ricevuto la loro ricompensa. <sup id="toc_151">6</sup>Tu invece, quando preghi, entra nella tua camera e, chiusa la porta, prega il Padre tuo nel segreto; e il Padre tuo, che vede nel segreto, ti ricompenserà.</p>
  <p><sup id="toc_152">7</sup>Pregando poi, non sprecate parole come i pagani, i quali credono di venire ascoltati a forza di parole. <sup id="toc_153">8</sup>Non siate dunque come loro, perché il Padre vostro sa di quali cose avete bisogno ancor prima che gliele chiediate. <sup id="toc_154">9</sup>Voi dunque pregate così:</p>
  <p class="testo_rientrato">Padre nostro che sei nei cieli,<br/>
sia santificato il tuo nome;<br/> <sup id="toc_155">10</sup>venga il tuo regno;<br/>
sia fatta la tua volontà,<br/>
come in cielo così in terra.<br/> <sup id="toc_156">11</sup>Dacci oggi il nostro pane quotidiano,<br/> <sup id="toc_157">12</sup>e rimetti a noi i nostri debiti<br/>
come noi li rimettiamo ai nostri debitori,<br/> <sup id="toc_158">13</sup>e non ci indurre in tentazione,<br/>
ma liberaci dal male.</p>
  <p><sup id="toc_159">14</sup>Se voi infatti perdonerete agli uomini le loro colpe, il Padre vostro celeste perdonerà anche a voi; <sup id="toc_160">15</sup>ma se voi non perdonerete agli uomini, neppure il Padre vostro perdonerà le vostre colpe.</p>
  <p><sup id="toc_161">16</sup>E quando digiunate, non assumete aria malinconica come gli ipocriti, che si sfigurano la faccia per far vedere agli uomini che digiunano. In verità vi dico: hanno già ricevuto la loro ricompensa.</p>
  <p><sup id="toc_162">17</sup>Tu invece, quando digiuni, profumati la testa e lavati il volto, <sup id="toc_163">18</sup>perché la gente non veda che tu digiuni, ma solo tuo Padre che è nel segreto; e il Padre tuo, che vede nel segreto, ti ricompenserà.</p>
  <p><sup id="toc_164">19</sup>Non accumulatevi tesori sulla terra, dove tignola e ruggine consumano e dove ladri scassinano e rubano; <sup id="toc_165">20</sup>accumulatevi invece tesori nel cielo, dove né tignola né ruggine consumano, e dove ladri non scassinano e non rubano. <sup id="toc_166">21</sup>Perché là dov’è il tuo tesoro, sarà anche il tuo cuore.</p>
  <p><sup id="toc_167">22</sup>La lucerna del corpo è l’occhio; se dunque il tuo occhio è chiaro, tutto il tuo corpo sarà nella luce; <sup id="toc_168">23</sup>ma se il tuo occhio è malato, tutto il tuo corpo sarà tenebroso. Se dunque la luce che è in te è tenebra, quanto grande sarà la tenebra!</p>
  <p><sup id="toc_169">24</sup>Nessuno può servire a due padroni: o odierà l’uno e amerà l’altro, o preferirà l’uno e disprezzerà l’altro: non potete servire a Dio e a mammona.</p>
  <p><sup id="toc_170">25</sup>Perciò vi dico: per la vostra vita non affannatevi di quello che mangerete o berrete, e neanche per il vostro corpo, di quello che indosserete; la vita forse non vale più del cibo e il corpo più del vestito? <sup id="toc_171">26</sup>Guardate gli uccelli del cielo: non seminano, né mietono, né ammassano nei granai; eppure il Padre vostro celeste li nutre. Non contate voi forse più di loro? <sup id="toc_172">27</sup>E chi di voi, per quanto si dia da fare, può aggiungere un’ora sola alla sua vita? <sup id="toc_173">28</sup>E perché vi affannate per il vestito? Osservate come crescono i gigli del campo: non lavorano e non filano. <sup id="toc_174">29</sup>Eppure io vi dico che neanche Salomone, con tutta la sua gloria, vestiva come uno di loro. <sup id="toc_175">30</sup>Ora se Dio veste così l’erba del campo, che oggi c’è e domani verrà gettata nel forno, non farà assai più per voi, gente di poca fede? <sup id="toc_176">31</sup>Non affannatevi dunque dicendo: Che cosa mangeremo? Che cosa berremo? Che cosa indosseremo? <sup id="toc_177">32</sup>Di tutte queste cose si preoccupano i pagani; il Padre vostro celeste infatti sa che ne avete bisogno. <sup id="toc_178">33</sup>Cercate prima il regno di Dio e la sua giustizia, e tutte queste cose vi saranno date in aggiunta. <sup id="toc_179">34</sup>Non affannatevi dunque per il domani, perché il domani avrà già le sue inquietudini. A ciascun giorno basta la sua pena.</p>
  <h3 id="toc_180">7</h3>
  <p><sup id="toc_181">1</sup>Non giudicate, per non essere giudicati; <sup id="toc_182">2</sup>perché col giudizio con cui giudicate sarete giudicati, e con la misura con la quale misurate sarete misurati. <sup id="toc_183">3</sup>Perché osservi la pagliuzza nell’occhio del tuo fratello, mentre non ti accorgi della trave che hai nel tuo occhio? <sup id="toc_184">4</sup>O come potrai dire al tuo fratello: permetti che tolga la pagliuzza dal tuo occhio, mentre nell’occhio tuo c’è la trave? <sup id="toc_185">5</sup>Ipocrita, togli prima la trave dal tuo occhio e poi ci vedrai bene per togliere la pagliuzza dall’occhio del tuo fratello.</p>
  <p><sup id="toc_186">6</sup>Non date le cose sante ai cani e non gettate le vostre perle davanti ai porci, perché non le calpestino con le loro zampe e poi si voltino per sbranarvi.</p>
  <p><sup id="toc_187">7</sup>Chiedete e vi sarà dato; cercate e troverete; bussate e vi sarà aperto; <sup id="toc_188">8</sup>perché chiunque chiede riceve, e chi cerca trova e a chi bussa sarà aperto. <sup id="toc_189">9</sup>Chi tra di voi al figlio che gli chiede un pane darà una pietra? <sup id="toc_190">10</sup>O se gli chiede un pesce, darà una serpe? <sup id="toc_191">11</sup>Se voi dunque che siete cattivi sapete dare cose buone ai vostri figli, quanto più il Padre vostro che è nei cieli darà cose buone a quelli che gliele domandano!</p>
  <p><sup id="toc_192">12</sup>Tutto quanto volete che gli uomini facciano a voi, anche voi fatelo a loro: questa infatti è la Legge ed i Profeti.</p>
  <p><sup id="toc_193">13</sup>Entrate per la porta stretta, perché larga è la porta e spaziosa la via che conduce alla perdizione, e molti sono quelli che entrano per essa; <sup id="toc_194">14</sup>quanto stretta invece è la porta e angusta la via che conduce alla vita, e quanto pochi sono quelli che la trovano!</p>
  <p><sup id="toc_195">15</sup>Guardatevi dai falsi profeti che vengono a voi in veste di pecore, ma dentro son lupi rapaci. <sup id="toc_196">16</sup>Dai loro frutti li riconoscerete. Si raccoglie forse uva dalle spine, o fichi dai rovi? <sup id="toc_197">17</sup>Così ogni albero buono produce frutti buoni e ogni albero cattivo produce frutti cattivi; <sup id="toc_198">18</sup>un albero buono non può produrre frutti cattivi, né un albero cattivo produrre frutti buoni. <sup id="toc_199">19</sup>Ogni albero che non produce frutti buoni viene tagliato e gettato nel fuoco. <sup id="toc_200">20</sup>Dai loro frutti dunque li potrete riconoscere.</p>
  <p><sup id="toc_201">21</sup>Non chiunque mi dice: Signore, Signore, entrerà nel regno dei cieli, ma colui che fa la volontà del Padre mio che è nei cieli. <sup id="toc_202">22</sup>Molti mi diranno in quel giorno: Signore, Signore, non abbiamo noi profetato nel tuo nome e cacciato demòni nel tuo nome e compiuto molti miracoli nel tuo nome? <sup id="toc_203">23</sup>Io però dichiarerò loro: Non vi ho mai conosciuti; allontanatevi da me, voi operatori di iniquità.</p>
  <p><sup id="toc_204">24</sup>Perciò chiunque ascolta queste mie parole e le mette in pratica, è simile a un uomo saggio che ha costruito la sua casa sulla roccia. <sup id="toc_205">25</sup>Cadde la pioggia, strariparono i fiumi, soffiarono i venti e si abbatterono su quella casa, ed essa non cadde, perché era fondata sopra la roccia. <sup id="toc_206">26</sup>Chiunque ascolta queste mie parole e non le mette in pratica, è simile a un uomo stolto che ha costruito la sua casa sulla sabbia. <sup id="toc_207">27</sup>Cadde la pioggia, strariparono i fiumi, soffiarono i venti e si abbatterono su quella casa, ed essa cadde, e la sua rovina fu grande”.</p>
  <p><sup id="toc_208">28</sup>Quando Gesù ebbe finito questi discorsi, le folle restarono stupite del suo insegnamento: <sup id="toc_209">29</sup>egli infatti insegnava loro come uno che ha autorità e non come i loro scribi.</p>
  <h3 id="toc_210">8</h3>
  <p><sup id="toc_211">1</sup>Quando Gesù fu sceso dal monte, molta folla lo seguiva. <sup id="toc_212">2</sup>Ed ecco venire un lebbroso e prostrarsi a lui dicendo: “Signore, se vuoi, tu puoi sanarmi”. <sup id="toc_213">3</sup>E Gesù stese la mano e lo toccò dicendo: “Lo voglio, sii sanato”. E subito la sua lebbra scomparve. <sup id="toc_214">4</sup>Poi Gesù gli disse: “Guardati dal dirlo a qualcuno, ma va’ a mostrarti al sacerdote e presenta l’offerta prescritta da Mosè, e ciò serva come testimonianza per loro”.</p>
  <p><sup id="toc_215">5</sup>Entrato in Cafàrnao, gli venne incontro un centurione che lo scongiurava: <sup id="toc_216">6</sup>“Signore, il mio servo giace in casa paralizzato e soffre terribilmente”. <sup id="toc_217">7</sup>Gesù gli rispose: “Io verrò e lo curerò”. <sup id="toc_218">8</sup>Ma il centurione riprese: “Signore, io non son degno che tu entri sotto il mio tetto, di’ soltanto una parola e il mio servo sarà guarito. <sup id="toc_219">9</sup>Perché anch’io, che sono un subalterno, ho soldati sotto di me e dico a uno: Va’, ed egli va; e a un altro: Vieni, ed egli viene, e al mio servo: Fa’ questo, ed egli lo fa”.</p>
  <p><sup id="toc_220">10</sup>All’udire ciò, Gesù ne fu ammirato e disse a quelli che lo seguivano: “In verità vi dico, presso nessuno in Israele ho trovato una fede così grande. <sup id="toc_221">11</sup>Ora vi dico che molti verranno dall’oriente e dall’occidente e siederanno a mensa con Abramo, Isacco e Giacobbe nel regno dei cieli, <sup id="toc_222">12</sup>mentre i figli del regno saranno cacciati fuori nelle tenebre, ove sarà pianto e stridore di denti”. <sup id="toc_223">13</sup>E Gesù disse al centurione: “Va’, e sia fatto secondo la tua fede”. In quell’istante il servo guarì.</p>
  <p><sup id="toc_224">14</sup>Entrato Gesù nella casa di Pietro, vide la suocera di lui che giaceva a letto con la febbre. <sup id="toc_225">15</sup>Le toccò la mano e la febbre scomparve; poi essa si alzò e si mise a servirlo.</p>
  <p><sup id="toc_226">16</sup>Venuta la sera, gli portarono molti indemoniati ed egli scacciò gli spiriti con la sua parola e guarì tutti i malati, <sup id="toc_227">17</sup>perché si adempisse ciò che era stato detto per mezzo del profeta Isaia:</p>
  <p class="testo_rientrato"><i>Egli ha preso le nostre infermità<br/>
e si è addossato le nostre malattie.</i></p>
  <p><sup id="toc_228">18</sup>Vedendo Gesù una gran folla intorno a sé, ordinò di passare all’altra riva. <sup id="toc_229">19</sup>Allora uno scriba si avvicinò e gli disse: “Maestro, io ti seguirò dovunque tu andrai”. <sup id="toc_230">20</sup>Gli rispose Gesù: “Le volpi hanno le loro tane e gli uccelli del cielo i loro nidi, ma il Figlio dell’uomo non ha dove posare il capo”.</p>
  <p><sup id="toc_231">21</sup>E un altro dei discepoli gli disse: “Signore, permettimi di andar prima a seppellire mio padre”. <sup id="toc_232">22</sup>Ma Gesù gli rispose: “Seguimi e lascia i morti seppellire i loro morti”.</p>
  <p><sup id="toc_233">23</sup>Essendo poi salito su una barca, i suoi discepoli lo seguirono. <sup id="toc_234">24</sup>Ed ecco scatenarsi nel mare una tempesta così violenta che la barca era ricoperta dalle onde; ed egli dormiva. <sup id="toc_235">25</sup>Allora, accostatisi a lui, lo svegliarono dicendo: “Salvaci, Signore, siamo perduti!”. <sup id="toc_236">26</sup>Ed egli disse loro: “Perché avete paura, uomini di poca fede?” Quindi levatosi, sgridò i venti e il mare e si fece una grande bonaccia. <sup id="toc_237">27</sup>I presenti furono presi da stupore e dicevano: “Chi è mai costui al quale i venti e il mare obbediscono?”.</p>
  <p><sup id="toc_238">28</sup>Giunto all’altra riva, nel paese dei Gadarèni, due indemoniati, uscendo dai sepolcri, gli vennero incontro; erano tanto furiosi che nessuno poteva più passare per quella strada. <sup id="toc_239">29</sup>Cominciarono a gridare: “Che cosa abbiamo noi in comune con te, Figlio di Dio? Sei venuto qui prima del tempo a tormentarci?”.</p>
  <p><sup id="toc_240">30</sup>A qualche distanza da loro c’era una numerosa mandria di porci a pascolare; <sup id="toc_241">31</sup>e i demòni presero a scongiurarlo dicendo: “Se ci scacci, mandaci in quella mandria”. <sup id="toc_242">32</sup>Egli disse loro: “Andate!”. Ed essi, usciti dai corpi degli uomini, entrarono in quelli dei porci: ed ecco tutta la mandria si precipitò dal dirupo nel mare e perì nei flutti. <sup id="toc_243">33</sup>I mandriani allora fuggirono ed entrati in città raccontarono ogni cosa e il fatto degli indemoniati. <sup id="toc_244">34</sup>Tutta la città allora uscì incontro a Gesù e, vistolo, lo pregarono che si allontanasse dal loro territorio.</p>
  <h3 id="toc_245">9</h3>
  <p><sup id="toc_246">1</sup>Salito su una barca, Gesù passò all’altra riva e giunse nella sua città. <sup id="toc_247">2</sup>Ed ecco, gli portarono un paralitico steso su un letto. Gesù, vista la loro fede, disse al paralitico: “Coraggio, figliolo, ti sono rimessi i tuoi peccati”. <sup id="toc_248">3</sup>Allora alcuni scribi cominciarono a pensare: “Costui bestemmia”. <sup id="toc_249">4</sup>Ma Gesù, conoscendo i loro pensieri, disse: “Perché mai pensate cose malvagie nel vostro cuore? <sup id="toc_250">5</sup>Che cosa dunque è più facile, dire: Ti sono rimessi i peccati, o dire: Alzati e cammina? <sup id="toc_251">6</sup>Ora, perché sappiate che il Figlio dell’uomo ha il potere in terra di rimettere i peccati: alzati, disse allora il paralitico, prendi il tuo letto e va’ a casa tua”. <sup id="toc_252">7</sup>Ed egli si alzò e andò a casa sua. <sup id="toc_253">8</sup>A quella vista, la folla fu presa da timore e rese gloria a Dio che aveva dato un tale potere agli uomini.</p>
  <p><sup id="toc_254">9</sup>Andando via di là, Gesù vide un uomo, seduto al banco delle imposte, chiamato Matteo, e gli disse: “Seguimi”. Ed egli si alzò e lo seguì.</p>
  <p><sup id="toc_255">10</sup>Mentre Gesù sedeva a mensa in casa, sopraggiunsero molti pubblicani e peccatori e si misero a tavola con lui e con i discepoli. <sup id="toc_256">11</sup>Vedendo ciò, i farisei dicevano ai suoi discepoli: “Perché il vostro maestro mangia insieme ai pubblicani e ai peccatori?”. <sup id="toc_257">12</sup>Gesù li udì e disse: “Non sono i sani che hanno bisogno del medico, ma i malati. <sup id="toc_258">13</sup>Andate dunque e imparate che cosa significhi: <i>Misericordia io voglio e non sacrificio</i>. Infatti non sono venuto a chiamare i giusti, ma i peccatori”.</p>
  <p><sup id="toc_259">14</sup>Allora gli si accostarono i discepoli di Giovanni e gli dissero: “Perché, mentre noi e i farisei digiuniamo, i tuoi discepoli non digiunano?”. <sup id="toc_260">15</sup>E Gesù disse loro: “Possono forse gli invitati a nozze essere in lutto mentre lo sposo è con loro? Verranno però i giorni quando lo sposo sarà loro tolto e allora digiuneranno.</p>
  <p><sup id="toc_261">16</sup>Nessuno mette un pezzo di stoffa grezza su un vestito vecchio, perché il rattoppo squarcia il vestito e si fa uno strappo peggiore. <sup id="toc_262">17</sup>né si mette vino nuovo in otri vecchi, altrimenti si rompono gli otri e il vino si versa e gli otri van perduti. Ma si versa vino nuovo in otri nuovi, e così l’uno e gli altri si conservano”.</p>
  <p><sup id="toc_263">18</sup>Mentre diceva loro queste cose, giunse uno dei capi che gli si prostrò innanzi e gli disse: “Mia figlia è morta proprio ora; ma vieni, imponi la tua mano sopra di lei ed essa vivrà”. <sup id="toc_264">19</sup>Alzatosi, Gesù lo seguiva con i suoi discepoli.</p>
  <p><sup id="toc_265">20</sup>Ed ecco una donna, che soffriva d’emorragia da dodici anni, gli si accostò alle spalle e toccò il lembo del suo mantello. <sup id="toc_266">21</sup>Pensava infatti: “Se riuscirò anche solo a toccare il suo mantello, sarò guarita”. <sup id="toc_267">22</sup>Gesù, voltatosi, la vide e disse: “Coraggio, figliola, la tua fede ti ha guarita”. E in quell’istante la donna guarì.</p>
  <p><sup id="toc_268">23</sup>Arrivato poi Gesù nella casa del capo e veduti i flautisti e la gente in agitazione, disse: <sup id="toc_269">24</sup>“Ritiratevi, perché la fanciulla non è morta, ma dorme”. Quelli si misero a deriderlo. <sup id="toc_270">25</sup>Ma dopo che fu cacciata via la gente egli entrò, le prese la mano e la fanciulla si alzò. <sup id="toc_271">26</sup>E se ne sparse la fama in tutta quella regione.</p>
  <p><sup id="toc_272">27</sup>Mentre Gesù si allontanava di là, due ciechi lo seguivano urlando: “Figlio di Davide, abbi pietà di noi”. <sup id="toc_273">28</sup>Entrato in casa, i ciechi gli si accostarono, e Gesù disse loro: “Credete voi che io possa fare questo?”. Gli risposero: “Sì, o Signore!”. <sup id="toc_274">29</sup>Allora toccò loro gli occhi e disse: “Sia fatto a voi secondo la vostra fede”. <sup id="toc_275">30</sup>E si aprirono loro gli occhi. Quindi Gesù li ammonì dicendo: “Badate che nessuno lo sappia!”. <sup id="toc_276">31</sup>Ma essi, appena usciti, ne sparsero la fama in tutta quella regione.</p>
  <p><sup id="toc_277">32</sup>Usciti costoro, gli presentarono un muto indemoniato. <sup id="toc_278">33</sup>Scacciato il demonio, quel muto cominciò a parlare e la folla presa da stupore diceva: “Non si è mai vista una cosa simile in Israele!”. <sup id="toc_279">34</sup>Ma i farisei dicevano: “Egli scaccia i demòni per opera del principe dei demòni”.</p>
  <p><sup id="toc_280">35</sup>Gesù andava attorno per tutte le città e i villaggi, insegnando nelle loro sinagoghe, predicando il vangelo del regno e curando ogni malattia e infermità. <sup id="toc_281">36</sup>Vedendo le folle ne sentì compassione, perché erano stanche e sfinite, come pecore senza pastore. <sup id="toc_282">37</sup>Allora disse ai suoi discepoli: “La messe è molta, ma gli operai sono pochi! <sup id="toc_283">38</sup>Pregate dunque il padrone della messe che mandi operai nella sua messe!”.</p>
  <h3 id="toc_284">10</h3>
  <p><sup id="toc_285">1</sup>Chiamati a sé i dodici discepoli, diede loro il potere di scacciare gli spiriti immondi e di guarire ogni sorta di malattie e d’infermità.</p>
  <p><sup id="toc_286">2</sup>I nomi dei dodici apostoli sono: primo, Simone, chiamato Pietro, e Andrea, suo fratello; Giacomo di Zebedèo e Giovanni suo fratello, <sup id="toc_287">3</sup>Filippo e Bartolomeo, Tommaso e Matteo il pubblicano, Giacomo di Alfeo e Taddeo, <sup id="toc_288">4</sup>Simone il Cananeo e Giuda l’Iscariota, che poi lo tradì.</p>
  <p><sup id="toc_289">5</sup>Questi dodici Gesù li inviò dopo averli così istruiti:</p>
  <p>“Non andate fra i pagani e non entrate nelle città dei Samaritani; <sup id="toc_290">6</sup>rivolgetevi piuttosto alle pecore perdute della casa d’Israele. <sup id="toc_291">7</sup>E strada facendo, predicate che il regno dei cieli è vicino. <sup id="toc_292">8</sup>Guarite gli infermi, risuscitate i morti, sanate i lebbrosi, cacciate i demòni. Gratuitamente avete ricevuto, gratuitamente date. <sup id="toc_293">9</sup>Non procuratevi oro, né argento, né moneta di rame nelle vostre cinture, <sup id="toc_294">10</sup>né bisaccia da viaggio, né due tuniche, né sandali, né bastone, perché l’operaio ha diritto al suo nutrimento.</p>
  <p><sup id="toc_295">11</sup>In qualunque città o villaggio entriate, fatevi indicare se vi sia qualche persona degna, e lì rimanete fino alla vostra partenza. <sup id="toc_296">12</sup>Entrando nella casa, rivolgetele il saluto. <sup id="toc_297">13</sup>Se quella casa ne sarà degna, la vostra pace scenda sopra di essa; ma se non ne sarà degna, la vostra pace ritorni a voi. <sup id="toc_298">14</sup>Se qualcuno poi non vi accoglierà e non darà ascolto alle vostre parole, uscite da quella casa o da quella città e scuotete la polvere dai vostri piedi. <sup id="toc_299">15</sup>In verità vi dico, nel giorno del giudizio il paese di Sòdoma e Gomorra avrà una sorte più sopportabile di quella città.</p>
  <p><sup id="toc_300">16</sup>Ecco: io vi mando come pecore in mezzo ai lupi; siate dunque prudenti come i serpenti e semplici come le colombe. <sup id="toc_301">17</sup>Guardatevi dagli uomini, perché vi consegneranno ai loro tribunali e vi flagelleranno nelle loro sinagoghe; <sup id="toc_302">18</sup>e sarete condotti davanti ai governatori e ai re per causa mia, per dare testimonianza a loro e ai pagani. <sup id="toc_303">19</sup>E quando vi consegneranno nelle loro mani, non preoccupatevi di come o di che cosa dovrete dire, perché vi sarà suggerito in quel momento ciò che dovrete dire: <sup id="toc_304">20</sup>non siete infatti voi a parlare, ma è lo Spirito del Padre vostro che parla in voi.</p>
  <p><sup id="toc_305">21</sup>Il fratello darà a morte il fratello e il padre il figlio, e i figli insorgeranno contro i genitori e li faranno morire. <sup id="toc_306">22</sup>E sarete odiati da tutti a causa del mio nome; ma chi persevererà sino alla fine sarà salvato. <sup id="toc_307">23</sup>Quando vi perseguiteranno in una città, fuggite in un’altra; in verità vi dico: non avrete finito di percorrere le città di Israele, prima che venga il Figlio dell’uomo.</p>
  <p><sup id="toc_308">24</sup>Un discepolo non è da più del maestro, né un servo da più del suo padrone; <sup id="toc_309">25</sup>è sufficiente per il discepolo essere come il suo maestro e per il servo come il suo padrone. Se hanno chiamato Beelzebùl il padrone di casa, quanto più i suoi familiari!</p>
  <p><sup id="toc_310">26</sup>Non li temete dunque, poiché non v’è nulla di nascosto che non debba essere svelato, e di segreto che non debba essere manifestato. <sup id="toc_311">27</sup>Quello che vi dico nelle tenebre ditelo nella luce, e quello che ascoltate all’orecchio predicatelo sui tetti. <sup id="toc_312">28</sup>E non abbiate paura di quelli che uccidono il corpo, ma non hanno potere di uccidere l’anima; temete piuttosto colui che ha il potere di far perire e l’anima e il corpo nella Geenna. <sup id="toc_313">29</sup>Due passeri non si vendono forse per un soldo? Eppure neanche uno di essi cadrà a terra senza che il Padre vostro lo voglia.</p>
  <p><sup id="toc_314">30</sup>Quanto a voi, perfino i capelli del vostro capo sono tutti contati; <sup id="toc_315">31</sup>non abbiate dunque timore: voi valete più di molti passeri!</p>
  <p><sup id="toc_316">32</sup>Chi dunque mi riconoscerà davanti agli uomini, anch’io lo riconoscerò davanti al Padre mio che è nei cieli; <sup id="toc_317">33</sup>chi invece mi rinnegherà davanti agli uomini, anch’io lo rinnegherò davanti al Padre mio che è nei cieli.</p>
  <p><sup id="toc_318">34</sup>Non crediate che io sia venuto a portare pace sulla terra; non sono venuto a portare pace, ma una spada. <sup id="toc_319">35</sup>Sono venuto infatti a separare</p>
  <p class="testo_rientrato">il figlio <i>dal padre, la figlia dalla madre,<br/>
la nuora dalla suocera:<br/></i> <sup id="toc_320">36</sup>e <i>i nemici dell’uomo saranno quelli della sua casa.</i></p>
  <p><sup id="toc_321">37</sup>Chi ama il padre o la madre più di me non è degno di me; chi ama il figlio o la figlia più di me non è degno di me; <sup id="toc_322">38</sup>chi non prende la sua croce e non mi segue, non è degno di me. <sup id="toc_323">39</sup>Chi avrà trovato la sua vita, la perderà: e chi avrà perduto la sua vita per causa mia, la troverà.</p>
  <p><sup id="toc_324">40</sup>Chi accoglie voi accoglie me, e chi accoglie me accoglie colui che mi ha mandato. <sup id="toc_325">41</sup>Chi accoglie un profeta come profeta, avrà la ricompensa del profeta, e chi accoglie un giusto come giusto, avrà la ricompensa del giusto. <sup id="toc_326">42</sup>E chi avrà dato anche solo un bicchiere di acqua fresca a uno di questi piccoli, perché è mio discepolo, in verità io vi dico: non perderà la sua ricompensa”.</p>
  <h3 id="toc_327">11</h3>
  <p><sup id="toc_328">1</sup>Quando Gesù ebbe terminato di dare queste istruzioni ai suoi dodici discepoli, partì di là per insegnare e predicare nelle loro città.</p>
  <p><sup id="toc_329">2</sup>Giovanni intanto, che era in carcere, avendo sentito parlare delle opere del Cristo, mandò a dirgli per mezzo dei suoi discepoli: <sup id="toc_330">3</sup>“Sei tu colui che deve venire o dobbiamo attenderne un altro?”. <sup id="toc_331">4</sup>Gesù rispose: “Andate e riferite a Giovanni ciò che voi udite e vedete: <sup id="toc_332">5</sup><i>I ciechi ricuperano la vista</i>, gli storpi camminano, i lebbrosi sono guariti, i sordi riacquistano l’udito, i morti risuscitano, <i>ai poveri è predicata la buona novella</i>, <sup id="toc_333">6</sup>e beato colui che non si scandalizza di me”. <sup id="toc_334">7</sup>Mentre questi se ne andavano, Gesù si mise a parlare di Giovanni alle folle: “Che cosa siete andati a vedere nel deserto? Una canna sbattuta dal vento? <sup id="toc_335">8</sup>Che cosa dunque siete andati a vedere? Un uomo avvolto in morbide vesti? Coloro che portano morbide vesti stanno nei palazzi dei re! <sup id="toc_336">9</sup>E allora, che cosa siete andati a vedere? Un profeta? Sì, vi dico, anche più di un profeta. <sup id="toc_337">10</sup>Egli è colui, del quale sta scritto:</p>
  <p class="testo_rientrato"><i>Ecco, io mando davanti a te il mio messaggero<br/>
che preparerà la tua via davanti a te.</i></p>
  <p><sup id="toc_338">11</sup>In verità vi dico: tra i nati di donna non è sorto uno più grande di Giovanni il Battista; tuttavia il più piccolo nel regno dei cieli è più grande di lui. <sup id="toc_339">12</sup>Dai giorni di Giovanni il Battista fino ad ora, il regno dei cieli soffre violenza e i violenti se ne impadroniscono. <sup id="toc_340">13</sup>La Legge e tutti i Profeti infatti hanno profetato fino a Giovanni. <sup id="toc_341">14</sup>E se lo volete accettare, egli è quell’Elia che deve venire. <sup id="toc_342">15</sup>Chi ha orecchi intenda.</p>
  <p><sup id="toc_343">16</sup>Ma a chi paragonerò io questa generazione? Essa è simile a quei fanciulli seduti sulle piazze che si rivolgono agli altri compagni e dicono:</p>
  <p><sup id="toc_344">17</sup>Vi abbiamo suonato il flauto e non avete ballato,</p>
  <p>abbiamo cantato un lamento e non avete pianto.</p>
  <p><sup id="toc_345">18</sup>È venuto Giovanni, che non mangia e non beve, e hanno detto: Ha un demonio. <sup id="toc_346">19</sup>È venuto il Figlio dell’uomo, che mangia e beve, e dicono: Ecco un mangione e un beone, amico dei pubblicani e dei peccatori. Ma alla sapienza è stata resa giustizia dalle sue opere”.</p>
  <p><sup id="toc_347">20</sup>Allora si mise a rimproverare le città nelle quali aveva compiuto il maggior numero di miracoli, perché non si erano convertite: <sup id="toc_348">21</sup>“Guai a te, Corazin! Guai a te, Betsàida. Perché, se a Tiro e a Sidone fossero stati compiuti i miracoli che sono stati fatti in mezzo a voi, già da tempo avrebbero fatto penitenza, ravvolte nel cilicio e nella cenere. <sup id="toc_349">22</sup>Ebbene io ve lo dico: Tiro e Sidone nel giorno del giudizio avranno una sorte meno dura della vostra. <sup id="toc_350">23</sup>E tu, Cafàrnao,</p>
  <p class="testo_rientrato"><i>sarai</i>
forse <i>innalzata fino al cielo?<br/>
Fino agli inferi precipiterai!</i></p>
  <p>Perché, se in Sòdoma fossero avvenuti i miracoli compiuti in te, oggi ancora essa esisterebbe! <sup id="toc_351">24</sup>Ebbene io vi dico: Nel giorno del giudizio avrà una sorte meno dura della tua!”.</p>
  <p><sup id="toc_352">25</sup>In quel tempo Gesù disse: “Ti benedico, o Padre, Signore del cielo e della terra, perché hai tenuto nascoste queste cose ai sapienti e agli intelligenti e le hai rivelate ai piccoli. <sup id="toc_353">26</sup>Sì, o Padre, perché così è piaciuto a te. <sup id="toc_354">27</sup>Tutto mi è stato dato dal Padre mio; nessuno conosce il Figlio se non il Padre, e nessuno conosce il Padre se non il Figlio e colui al quale il Figlio lo voglia rivelare.</p>
  <p><sup id="toc_355">28</sup>Venite a me, voi tutti, che siete affaticati e oppressi, e io vi ristorerò. <sup id="toc_356">29</sup>Prendete il mio giogo sopra di voi e imparate da me, che sono mite e umile di cuore, <i>e troverete ristoro</i>
per le vostre anime. <sup id="toc_357">30</sup>Il mio giogo infatti è dolce e il mio carico leggero”.</p>
  <h3 id="toc_358">12</h3>
  <p><sup id="toc_359">1</sup>In quel tempo Gesù passò tra le messi in giorno di sabato, e i suoi discepoli ebbero fame e cominciarono a cogliere spighe e le mangiavano. <sup id="toc_360">2</sup>Ciò vedendo, i farisei gli dissero: “Ecco, i tuoi discepoli stanno facendo quello che non è lecito fare in giorno di sabato”. <sup id="toc_361">3</sup>Ed egli rispose: “Non avete letto quello che fece Davide quando ebbe fame insieme ai suoi compagni? <sup id="toc_362">4</sup>Come entrò nella casa di Dio e mangiarono i pani dell’offerta, che non era lecito mangiare né a lui né ai suoi compagni, ma solo ai sacerdoti? <sup id="toc_363">5</sup>O non avete letto nella Legge che nei giorni di sabato i sacerdoti nel tempio infrangono il sabato e tuttavia sono senza colpa? <sup id="toc_364">6</sup>Ora io vi dico che qui c’è qualcosa più grande del tempio. <sup id="toc_365">7</sup>Se aveste compreso che cosa significa: <i>Misericordia io voglio e non sacrificio</i>, non avreste condannato individui senza colpa. <sup id="toc_366">8</sup>Perché il Figlio dell’uomo è signore del sabato”.</p>
  <p><sup id="toc_367">9</sup>Allontanatosi di là, andò nella loro sinagoga. <sup id="toc_368">10</sup>Ed ecco, c’era un uomo che aveva una mano inaridita, ed essi chiesero a Gesù: “È permesso curare di sabato?”. Dicevano ciò per accusarlo. <sup id="toc_369">11</sup>Ed egli disse loro: “Chi tra voi, avendo una pecora, se questa gli cade di sabato in una fossa, non l’afferra e la tira fuori? <sup id="toc_370">12</sup>Ora, quanto è più prezioso un uomo di una pecora! Perciò è permesso fare del bene anche di sabato”. <sup id="toc_371">13</sup>E rivolto all’uomo, gli disse: “Stendi la mano”. Egli la stese, e quella ritornò sana come l’altra. <sup id="toc_372">14</sup>I farisei però, usciti, tennero consiglio contro di lui per toglierlo di mezzo.</p>
  <p><sup id="toc_373">15</sup>Ma Gesù, saputolo, si allontanò di là. Molti lo seguirono ed egli guarì tutti, <sup id="toc_374">16</sup>ordinando loro di non divulgarlo, <sup id="toc_375">17</sup>perché si adempisse ciò che era stato detto dal profeta Isaia:</p>
  <p class="testo_rientrato"><sup id="toc_376">18</sup><i>Ecco il mio servo che io ho scelto;<br/>
il mio prediletto,<br/>
nel quale mi sono compiaciuto.<br/>
Porrò il mio spirito sopra di lui<br/>
e annunzierà la giustizia alle genti.<br/></i> <sup id="toc_377">19</sup><i>Non contenderà, né griderà,<br/>
né si udrà sulle piazze la sua voce.<br/></i> <sup id="toc_378">20</sup><i>La canna infranta non spezzerà,<br/>
non spegnerà il lucignolo fumigante,<br/>
finché abbia fatto trionfare la giustizia;<br/></i> <sup id="toc_379">21</sup><i>nel suo nome spereranno le genti.</i></p>
  <p><sup id="toc_380">22</sup>In quel tempo gli fu portato un indemoniato, cieco e muto, ed egli lo guarì, sicché il muto parlava e vedeva. <sup id="toc_381">23</sup>E tutta la folla era sbalordita e diceva: “Non è forse costui il figlio di Davide?”. <sup id="toc_382">24</sup>Ma i farisei, udendo questo, presero a dire: “Costui scaccia i demòni in nome di Beelzebùl, principe dei demòni”.</p>
  <p><sup id="toc_383">25</sup>Ma egli, conosciuto il loro pensiero, disse loro: “Ogni regno discorde cade in rovina e nessuna città o famiglia discorde può reggersi. <sup id="toc_384">26</sup>Ora, se satana scaccia satana, egli è discorde con se stesso; come potrà dunque reggersi il suo regno? <sup id="toc_385">27</sup>E se io scaccio i demòni in nome di Beelzebùl, i vostri figli in nome di chi li scacciano? Per questo loro stessi saranno i vostri giudici. <sup id="toc_386">28</sup>Ma se io scaccio i demòni per virtù dello Spirito di Dio, è certo giunto fra voi il regno di Dio. <sup id="toc_387">29</sup>Come potrebbe uno penetrare nella casa dell’uomo forte e rapirgli le sue cose, se prima non lo lega? Allora soltanto gli potrà saccheggiare la casa. <sup id="toc_388">30</sup>Chi non è con me è contro di me, e chi non raccoglie con me, disperde. <sup id="toc_389">31</sup>Perciò io vi dico: Qualunque peccato e bestemmia sarà perdonata agli uomini, ma la bestemmia contro lo Spirito non sarà perdonata. <sup id="toc_390">32</sup>A chiunque parlerà male del Figlio dell’uomo sarà perdonato; ma la bestemmia contro lo Spirito, non gli sarà perdonata né in questo secolo, né in quello futuro.</p>
  <p><sup id="toc_391">33</sup>Se prendete un albero buono, anche il suo frutto sarà buono; se prendete un albero cattivo, anche il suo frutto sarà cattivo: dal frutto infatti si conosce l’albero. <sup id="toc_392">34</sup>Razza di vipere, come potete dire cose buone, voi che siete cattivi? Poiché la bocca parla dalla pienezza del cuore. <sup id="toc_393">35</sup>L’uomo buono dal suo buon tesoro trae cose buone, mentre l’uomo cattivo dal suo cattivo tesoro trae cose cattive. <sup id="toc_394">36</sup>Ma io vi dico che di ogni parola infondata gli uomini renderanno conto nel giorno del giudizio; <sup id="toc_395">37</sup>poiché in base alle tue parole sarai giustificato e in base alle tue parole sarai condannato”.</p>
  <p><sup id="toc_396">38</sup>Allora alcuni scribi e farisei lo interrogarono: “Maestro, vorremmo che tu ci facessi vedere un segno”. Ed egli rispose: <sup id="toc_397">39</sup>“Una generazione perversa e adultera pretende un segno! Ma nessun segno le sarà dato, se non il segno di Giona profeta. <sup id="toc_398">40</sup>Come infatti <i>Giona rimase tre giorni e tre notti nel ventre del pesce</i>, così il Figlio dell’uomo resterà tre giorni e tre notti nel cuore della terra. <sup id="toc_399">41</sup>Quelli di Nìnive si alzeranno a giudicare questa generazione e la condanneranno, perché essi si convertirono alla predicazione di Giona. Ecco, ora qui c’è più di Giona! <sup id="toc_400">42</sup>La regina del sud si leverà a giudicare questa generazione e la condannerà, perché essa venne dall’estremità della terra per ascoltare la sapienza di Salomone; ecco, ora qui c’è più di Salomone!</p>
  <p><sup id="toc_401">43</sup>Quando lo spirito immondo esce da un uomo, se ne va per luoghi aridi cercando sollievo, ma non ne trova. <sup id="toc_402">44</sup>Allora dice: Ritornerò alla mia abitazione, da cui sono uscito. E tornato la trova vuota, spazzata e adorna. <sup id="toc_403">45</sup>Allora va, si prende sette altri spiriti peggiori ed entra a prendervi dimora; e la nuova condizione di quell’uomo diventa peggiore della prima. Così avverrà anche a questa generazione perversa”.</p>
  <p><sup id="toc_404">46</sup>Mentre egli parlava ancora alla folla, sua madre e i suoi fratelli, stando fuori in disparte, cercavano di parlargli. <sup id="toc_405">47</sup>Qualcuno gli disse: “Ecco di fuori tua madre e i tuoi fratelli che vogliono parlarti”. <sup id="toc_406">48</sup>Ed egli, rispondendo a chi lo informava, disse: “Chi è mia madre e chi sono i miei fratelli?”. <sup id="toc_407">49</sup>Poi stendendo la mano verso i suoi discepoli disse: “Ecco mia madre ed ecco i miei fratelli; <sup id="toc_408">50</sup>perché chiunque fa la volontà del Padre mio che è nei cieli, questi è per me fratello, sorella e madre”.</p>
  <h3 id="toc_409">13</h3>
  <p><sup id="toc_410">1</sup>Quel giorno Gesù uscì di casa e si sedette in riva al mare. <sup id="toc_411">2</sup>Si cominciò a raccogliere attorno a lui tanta folla che dovette salire su una barca e là porsi a sedere, mentre tutta la folla rimaneva sulla spiaggia.</p>
  <p><sup id="toc_412">3</sup>Egli parlò loro di molte cose in parabole.</p>
  <p>E disse: “Ecco, il seminatore uscì a seminare. <sup id="toc_413">4</sup>E mentre seminava una parte del seme cadde sulla strada e vennero gli uccelli e la divorarono. <sup id="toc_414">5</sup>Un’altra parte cadde in luogo sassoso, dove non c’era molta terra; subito germogliò, perché il terreno non era profondo. <sup id="toc_415">6</sup>Ma, spuntato il sole, restò bruciata e non avendo radici si seccò. <sup id="toc_416">7</sup>Un’altra parte cadde sulle spine e le spine crebbero e la soffocarono. <sup id="toc_417">8</sup>Un’altra parte cadde sulla terra buona e diede frutto, dove il cento, dove il sessanta, dove il trenta. <sup id="toc_418">9</sup>Chi ha orecchi intenda”.</p>
  <p><sup id="toc_419">10</sup>Gli si avvicinarono allora i discepoli e gli dissero: “Perché parli loro in parabole?”.</p>
  <p><sup id="toc_420">11</sup>Egli rispose: “Perché a voi è dato di conoscere i misteri del regno dei cieli, ma a loro non è dato. <sup id="toc_421">12</sup>Così a chi ha sarà dato e sarà nell’abbondanza; e a chi non ha sarà tolto anche quello che ha. <sup id="toc_422">13</sup>Per questo parlo loro in parabole: perché pur vedendo non vedono, e pur udendo non odono e non comprendono. <sup id="toc_423">14</sup>E così si adempie per loro la profezia di Isaia che dice:</p>
  <p class="testo_rientrato"><i>Voi udrete, ma non comprenderete,<br/>
guarderete, ma non vedrete.<br/></i> <sup id="toc_424">15</sup><i>Perché il cuore di questo popolo<br/>
si è indurito, son diventati duri di orecchi,<br/>
e hanno chiuso gli occhi,<br/>
per non vedere con gli occhi,<br/>
non sentire con gli orecchi<br/>
e non intendere con il cuore e convertirsi,<br/>
e io li risani.</i></p>
  <p><sup id="toc_425">16</sup>Ma beati i vostri occhi perché vedono e i vostri orecchi perché sentono. <sup id="toc_426">17</sup>In verità vi dico: molti profeti e giusti hanno desiderato vedere ciò che voi vedete, e non lo videro, e ascoltare ciò che voi ascoltate, e non l’udirono!</p>
  <p><sup id="toc_427">18</sup>Voi dunque intendete la parabola del seminatore: <sup id="toc_428">19</sup>tutte le volte che uno ascolta la parola del regno e non la comprende, viene il maligno e ruba ciò che è stato seminato nel suo cuore: questo è il seme seminato lungo la strada. <sup id="toc_429">20</sup>Quello che è stato seminato nel terreno sassoso è l’uomo che ascolta la parola e subito l’accoglie con gioia, <sup id="toc_430">21</sup>ma non ha radice in sé ed è incostante, sicché appena giunge una tribolazione o persecuzione a causa della parola, egli ne resta scandalizzato. <sup id="toc_431">22</sup>Quello seminato tra le spine è colui che ascolta la parola, ma la preoccupazione del mondo e l’inganno della ricchezza soffocano la parola ed essa non da’ frutto. <sup id="toc_432">23</sup>Quello seminato nella terra buona è colui che ascolta la parola e la comprende; questi da’ frutto e produce ora il cento, ora il sessanta, ora il trenta”.</p>
  <p><sup id="toc_433">24</sup>Un’altra parabola espose loro così: “Il regno dei cieli si può paragonare a un uomo che ha seminato del buon seme nel suo campo. <sup id="toc_434">25</sup>Ma mentre tutti dormivano venne il suo nemico, seminò zizzania in mezzo al grano e se ne andò. <sup id="toc_435">26</sup>Quando poi la messe fiorì e fece frutto, ecco apparve anche la zizzania. <sup id="toc_436">27</sup>Allora i servi andarono dal padrone di casa e gli dissero: Padrone, non hai seminato del buon seme nel tuo campo? Da dove viene dunque la zizzania? <sup id="toc_437">28</sup>Ed egli rispose loro: Un nemico ha fatto questo. E i servi gli dissero: Vuoi dunque che andiamo a raccoglierla? <sup id="toc_438">29</sup>No, rispose, perché non succeda che, cogliendo la zizzania, con essa sradichiate anche il grano. <sup id="toc_439">30</sup>Lasciate che l’una e l’altro crescano insieme fino alla mietitura e al momento della mietitura dirò ai mietitori: Cogliete prima la zizzania e legatela in fastelli per bruciarla; il grano invece riponetelo nel mio granaio”.</p>
  <p><sup id="toc_440">31</sup>Un’altra parabola espose loro: “Il regno dei cieli si può paragonare a un granellino di senapa, che un uomo prende e semina nel suo campo. <sup id="toc_441">32</sup>Esso è il più piccolo di tutti i semi ma, una volta cresciuto, è più grande degli altri legumi e diventa un albero, tanto che vengono gli uccelli del cielo e si annidano fra i suoi rami”.</p>
  <p><sup id="toc_442">33</sup>Un’altra parabola disse loro: “Il regno dei cieli si può paragonare al lievito, che una donna ha preso e impastato con tre misure di farina perché tutta si fermenti”.</p>
  <p><sup id="toc_443">34</sup>Tutte queste cose Gesù disse alla folla in parabole e non parlava ad essa se non in parabole, <sup id="toc_444">35</sup>perché si adempisse ciò che era stato detto dal profeta:</p>
  <p class="testo_rientrato"><i>Aprirò la mia bocca in parabole,<br/></i>
proclamerò cose nascoste fin dalla fondazione del mondo.</p>
  <p><sup id="toc_445">36</sup>Poi Gesù lasciò la folla ed entrò in casa; i suoi discepoli gli si accostarono per dirgli: “Spiegaci la parabola della zizzania nel campo”. <sup id="toc_446">37</sup>Ed egli rispose: “Colui che semina il buon seme è il Figlio dell’uomo. <sup id="toc_447">38</sup>Il campo è il mondo. Il seme buono sono i figli del regno; la zizzania sono i figli del maligno, <sup id="toc_448">39</sup>e il nemico che l’ha seminata è il diavolo. La mietitura rappresenta la fine del mondo, e i mietitori sono gli angeli. <sup id="toc_449">40</sup>Come dunque si raccoglie la zizzania e si brucia nel fuoco, così avverrà alla fine del mondo. <sup id="toc_450">41</sup>Il Figlio dell’uomo manderà i suoi angeli, i quali raccoglieranno dal suo regno tutti gli scandali e tutti gli operatori di iniquità <sup id="toc_451">42</sup>e li getteranno nella fornace ardente dove sarà pianto e stridore di denti. <sup id="toc_452">43</sup>Allora i giusti splenderanno come il sole nel regno del Padre loro. Chi ha orecchi, intenda!</p>
  <p><sup id="toc_453">44</sup>Il regno dei cieli è simile a un tesoro nascosto in un campo; un uomo lo trova e lo nasconde di nuovo, poi va, pieno di gioia, e vende tutti i suoi averi e compra quel campo.</p>
  <p><sup id="toc_454">45</sup>Il regno dei cieli è simile a un mercante che va in cerca di perle preziose; <sup id="toc_455">46</sup>trovata una perla di grande valore, va, vende tutti i suoi averi e la compra.</p>
  <p><sup id="toc_456">47</sup>Il regno dei cieli è simile anche a una rete gettata nel mare, che raccoglie ogni genere di pesci. <sup id="toc_457">48</sup>Quando è piena, i pescatori la tirano a riva e poi, sedutisi, raccolgono i pesci buoni nei canestri e buttano via i cattivi. <sup id="toc_458">49</sup>Così sarà alla fine del mondo. Verranno gli angeli e separeranno i cattivi dai buoni <sup id="toc_459">50</sup>e li getteranno nella fornace ardente, dove sarà pianto e stridore di denti.</p>
  <p><sup id="toc_460">51</sup>Avete capito tutte queste cose?”. Gli risposero: “Sì”. <sup id="toc_461">52</sup>Ed egli disse loro: “Per questo ogni scriba divenuto discepolo del regno dei cieli è simile a un padrone di casa che estrae dal suo tesoro cose nuove e cose antiche”.</p>
  <p><sup id="toc_462">53</sup>Terminate queste parabole, Gesù partì di là <sup id="toc_463">54</sup>e venuto nella sua patria insegnava nella loro sinagoga e la gente rimaneva stupita e diceva: “Da dove mai viene a costui questa sapienza e questi miracoli? <sup id="toc_464">55</sup>Non è egli forse il figlio del carpentiere? Sua madre non si chiama Maria e i suoi fratelli Giacomo, Giuseppe, Simone e Giuda? <sup id="toc_465">56</sup>E le sue sorelle non sono tutte fra noi? Da dove gli vengono dunque tutte queste cose?”. <sup id="toc_466">57</sup>E si scandalizzavano per causa sua. Ma Gesù disse loro: “Un profeta non è disprezzato se non nella sua patria e in casa sua”. <sup id="toc_467">58</sup>E non fece molti miracoli a causa della loro incredulità.</p>
  <h3 id="toc_468">14</h3>
  <p><sup id="toc_469">1</sup>In quel tempo il tetrarca Erode ebbe notizia della fama di Gesù. <sup id="toc_470">2</sup>Egli disse ai suoi cortigiani: “Costui è Giovanni il Battista risuscitato dai morti; per ciò la potenza dei miracoli opera in lui”.</p>
  <p><sup id="toc_471">3</sup>Erode aveva arrestato Giovanni e lo aveva fatto incatenare e gettare in prigione per causa di Erodìade, moglie di Filippo suo fratello. <sup id="toc_472">4</sup>Giovanni infatti gli diceva: “Non ti è lecito tenerla!”. <sup id="toc_473">5</sup>Benché Erode volesse farlo morire, temeva il popolo perché lo considerava un profeta.</p>
  <p><sup id="toc_474">6</sup>Venuto il compleanno di Erode, la figlia di Erodìade danzò in pubblico e piacque tanto a Erode <sup id="toc_475">7</sup>che egli le promise con giuramento di darle tutto quello che avesse domandato. <sup id="toc_476">8</sup>Ed essa, istigata dalla madre, disse: “Dammi qui, su un vassoio, la testa di Giovanni il Battista”. <sup id="toc_477">9</sup>Il re ne fu contristato, ma a causa del giuramento e dei commensali ordinò che le fosse data <sup id="toc_478">10</sup>e mandò a decapitare Giovanni nel carcere. <sup id="toc_479">11</sup>La sua testa venne portata su un vassoio e fu data alla fanciulla, ed ella la portò a sua madre. <sup id="toc_480">12</sup>I suoi discepoli andarono a prendere il cadavere, lo seppellirono e andarono a informarne Gesù.</p>
  <p><sup id="toc_481">13</sup>Udito ciò, Gesù partì di là su una barca e si ritirò in disparte in un luogo deserto. Ma la folla, saputolo, lo seguì a piedi dalle città. <sup id="toc_482">14</sup>Egli, sceso dalla barca, vide una grande folla e sentì compassione per loro e guarì i loro malati.</p>
  <p><sup id="toc_483">15</sup>Sul far della sera, gli si accostarono i discepoli e gli dissero: “Il luogo è deserto ed è ormai tardi; congeda la folla perché vada nei villaggi a comprarsi da mangiare”. <sup id="toc_484">16</sup>Ma Gesù rispose: “Non occorre che vadano; date loro voi stessi da mangiare”. <sup id="toc_485">17</sup>Gli risposero: “Non abbiamo che cinque pani e due pesci!”. <sup id="toc_486">18</sup>Ed egli disse: “Portatemeli qua”. <sup id="toc_487">19</sup>E dopo aver ordinato alla folla di sedersi sull’erba, prese i cinque pani e i due pesci e, alzati gli occhi al cielo, pronunziò la benedizione, spezzò i pani e li diede ai discepoli e i discepoli li distribuirono alla folla. <sup id="toc_488">20</sup>Tutti mangiarono e furono saziati; e portarono via dodici ceste piene di pezzi avanzati. <sup id="toc_489">21</sup>Quelli che avevano mangiato erano circa cinquemila uomini, senza contare le donne e i bambini.</p>
  <p><sup id="toc_490">22</sup>Subito dopo ordinò ai discepoli di salire sulla barca e di precederlo sull’altra sponda, mentre egli avrebbe congedato la folla. <sup id="toc_491">23</sup>Congedata la folla, salì sul monte, solo, a pregare. Venuta la sera, egli se ne stava ancora solo lassù.</p>
  <p><sup id="toc_492">24</sup>La barca intanto distava già qualche miglio da terra ed era agitata dalle onde, a causa del vento contrario. <sup id="toc_493">25</sup>Verso la fine della notte egli venne verso di loro camminando sul mare. <sup id="toc_494">26</sup>I discepoli, a vederlo camminare sul mare, furono turbati e dissero: “È un fantasma” e si misero a gridare dalla paura. <sup id="toc_495">27</sup>Ma subito Gesù parlò loro: “Coraggio, sono io, non abbiate paura”. <sup id="toc_496">28</sup>Pietro gli disse: “Signore, se sei tu, comanda che io venga da te sulle acque”. <sup id="toc_497">29</sup>Ed egli disse: “Vieni!”. Pietro, scendendo dalla barca, si mise a camminare sulle acque e andò verso Gesù. <sup id="toc_498">30</sup>Ma per la violenza del vento, s’impaurì e, cominciando ad affondare, gridò: “Signore, salvami!”. <sup id="toc_499">31</sup>E subito Gesù stese la mano, lo afferrò e gli disse: “Uomo di poca fede, perché hai dubitato?”.</p>
  <p><sup id="toc_500">32</sup>Appena saliti sulla barca, il vento cessò. <sup id="toc_501">33</sup>Quelli che erano sulla barca gli si prostrarono davanti, esclamando: “Tu sei veramente il Figlio di Dio!”.</p>
  <p><sup id="toc_502">34</sup>Compiuta la traversata, approdarono a Genèsaret. <sup id="toc_503">35</sup>E la gente del luogo, riconosciuto Gesù, diffuse la notizia in tutta la regione; gli portarono tutti i malati, <sup id="toc_504">36</sup>e lo pregavano di poter toccare almeno l’orlo del suo mantello. E quanti lo toccavano guarivano.</p>
  <h3 id="toc_505">15</h3>
  <p><sup id="toc_506">1</sup>In quel tempo vennero a Gesù da Gerusalemme alcuni farisei e alcuni scribi e gli dissero: <sup id="toc_507">2</sup>“Perché i tuoi discepoli trasgrediscono la tradizione degli antichi? Poiché non si lavano le mani quando prendono cibo!”. <sup id="toc_508">3</sup>Ed egli rispose loro: “Perché voi trasgredite il comandamento di Dio in nome della vostra tradizione? <sup id="toc_509">4</sup>Dio ha detto:</p>
  <p class="testo_rientrato"><i>Onora il padre e la madre</i></p>
  <p>e inoltre:</p>
  <p class="testo_rientrato"><i>Chi maledice il padre e la madre sia messo a morte.</i></p>
  <p><sup id="toc_510">5</sup>Invece voi asserite: Chiunque dice al padre o alla madre: Ciò con cui ti dovrei aiutare è offerto a Dio, <sup id="toc_511">6</sup>non è più tenuto a onorare suo padre o sua madre. Così avete annullato la parola di Dio in nome della vostra tradizione. <sup id="toc_512">7</sup>Ipocriti! Bene ha profetato di voi Isaia, dicendo:</p>
  <p class="testo_rientrato"><sup id="toc_513">8</sup><i>Questo popolo mi onora con le labbra<br/>
ma il suo cuore è lontano da me.<br/></i> <sup id="toc_514">9</sup><i>Invano essi mi rendono culto,<br/>
insegnando dottrine che sono precetti di uomini</i>“.</p>
  <p><sup id="toc_515">10</sup>Poi riunita la folla disse: “Ascoltate e intendete! <sup id="toc_516">11</sup>Non quello che entra nella bocca rende impuro l’uomo, ma quello che esce dalla bocca rende impuro l’uomo!”.</p>
  <p><sup id="toc_517">12</sup>Allora i discepoli gli si accostarono per dirgli: “Sai che i farisei si sono scandalizzati nel sentire queste parole?”. <sup id="toc_518">13</sup>Ed egli rispose: “Ogni pianta che non è stata piantata dal mio Padre celeste sarà sradicata. <sup id="toc_519">14</sup>Lasciateli! Sono ciechi e guide di ciechi. E quando un cieco guida un altro cieco, tutti e due cadranno in un fosso!”. <sup id="toc_520">15</sup>Pietro allora gli disse: “Spiegaci questa parabola”. <sup id="toc_521">16</sup>Ed egli rispose: “Anche voi siete ancora senza intelletto? <sup id="toc_522">17</sup>Non capite che tutto ciò che entra nella bocca, passa nel ventre e va a finire nella fogna? <sup id="toc_523">18</sup>Invece ciò che esce dalla bocca proviene dal cuore. Questo rende immondo l’uomo. <sup id="toc_524">19</sup>Dal cuore, infatti, provengono i propositi malvagi, gli omicidi, gli adultéri, le prostituzioni, i furti, le false testimonianze, le bestemmie. <sup id="toc_525">20</sup>Queste sono le cose che rendono immondo l’uomo, ma il mangiare senza lavarsi le mani non rende immondo l’uomo”.</p>
  <p><sup id="toc_526">21</sup>Partito di là, Gesù si diresse verso le parti di Tiro e Sidone. <sup id="toc_527">22</sup>Ed ecco una donna Cananèa, che veniva da quelle regioni, si mise a gridare: “Pietà di me, Signore, figlio di Davide. Mia figlia è crudelmente tormentata da un demonio”. <sup id="toc_528">23</sup>Ma egli non le rivolse neppure una parola.</p>
  <p>Allora i discepoli gli si accostarono implorando: “Esaudiscila, vedi come ci grida dietro”. <sup id="toc_529">24</sup>Ma egli rispose: “Non sono stato inviato che alle pecore perdute della casa di Israele”. <sup id="toc_530">25</sup>Ma quella venne e si prostrò dinanzi a lui dicendo: “Signore, aiutami!”. <sup id="toc_531">26</sup>Ed egli rispose: “Non è bene prendere il pane dei figli per gettarlo ai cagnolini”. <sup id="toc_532">27</sup>“È vero, Signore, disse la donna, ma anche i cagnolini si cibano delle briciole che cadono dalla tavola dei loro padroni”. <sup id="toc_533">28</sup>Allora Gesù le replicò: “Donna, davvero grande è la tua fede! Ti sia fatto come desideri”. E da quell’istante sua figlia fu guarita.</p>
  <p><sup id="toc_534">29</sup>Allontanatosi di là, Gesù giunse presso il mare di Galilea e, salito sul monte, si fermò là. <sup id="toc_535">30</sup>Attorno a lui si radunò molta folla recando con sé zoppi, storpi, ciechi, sordi e molti altri malati; li deposero ai suoi piedi, ed egli li guarì. <sup id="toc_536">31</sup>E la folla era piena di stupore nel vedere i muti che parlavano, gli storpi raddrizzati, gli zoppi che camminavano e i ciechi che vedevano. E glorificava il Dio di Israele.</p>
  <p><sup id="toc_537">32</sup>Allora Gesù chiamò a sé i discepoli e disse: “Sento compassione di questa folla: ormai da tre giorni mi vengono dietro e non hanno da mangiare. Non voglio rimandarli digiuni, perché non svengano lungo la strada”. <sup id="toc_538">33</sup>E i discepoli gli dissero: “Dove potremo noi trovare in un deserto tanti pani da sfamare una folla così grande?”. <sup id="toc_539">34</sup>Ma Gesù domandò: “Quanti pani avete?”. Risposero: “Sette, e pochi pesciolini”. <sup id="toc_540">35</sup>Dopo aver ordinato alla folla di sedersi per terra, <sup id="toc_541">36</sup>Gesù prese i sette pani e i pesci, rese grazie, li spezzò, li dava ai discepoli, e i discepoli li distribuivano alla folla. <sup id="toc_542">37</sup>Tutti mangiarono e furono saziati. Dei pezzi avanzati portarono via sette sporte piene. <sup id="toc_543">38</sup>Quelli che avevano mangiato erano quattromila uomini, senza contare le donne e i bambini. <sup id="toc_544">39</sup>Congedata la folla, Gesù salì sulla barca e andò nella regione di Magadàn.</p>
  <h3 id="toc_545">16</h3>
  <p><sup id="toc_546">1</sup>I farisei e i sadducei si avvicinarono per metterlo alla prova e gli chiesero che mostrasse loro un segno dal cielo. <sup id="toc_547">2</sup>Ma egli rispose: “Quando si fa sera, voi dite: Bel tempo, perché il cielo rosseggia; <sup id="toc_548">3</sup>e al mattino: Oggi burrasca, perché il cielo è rosso cupo. Sapete dunque interpretare l’aspetto del cielo e non sapete distinguere i segni dei tempi? <sup id="toc_549">4</sup>Una generazione perversa e adultera cerca un segno, ma nessun segno le sarà dato se non il segno di Giona”. E lasciatili, se ne andò.</p>
  <p><sup id="toc_550">5</sup>Nel passare però all’altra riva, i discepoli avevano dimenticato di prendere il pane. <sup id="toc_551">6</sup>Gesù disse loro: “Fate bene attenzione e guardatevi dal lievito dei farisei e dei sadducei”. <sup id="toc_552">7</sup>Ma essi parlavano tra loro e dicevano: “Non abbiamo preso il pane!”. <sup id="toc_553">8</sup>Accortosene, Gesù chiese: “Perché, uomini di poca fede, andate dicendo che non avete il pane? <sup id="toc_554">9</sup>Non capite ancora e non ricordate i cinque pani per i cinquemila e quante ceste avete portato via? <sup id="toc_555">10</sup>E neppure i sette pani per i quattromila e quante sporte avete raccolto? <sup id="toc_556">11</sup>Come mai non capite ancora che non alludevo al pane quando vi ho detto: Guardatevi dal lievito dei farisei e dei sadducei?”. <sup id="toc_557">12</sup>Allora essi compresero che egli non aveva detto che si guardassero dal lievito del pane, ma dalla dottrina dei farisei e dei sadducei.</p>
  <p><sup id="toc_558">13</sup>Essendo giunto Gesù nella regione di Cesarèa di Filippo, chiese ai suoi discepoli: “La gente chi dice che sia il Figlio dell’uomo?”. <sup id="toc_559">14</sup>Risposero: “Alcuni Giovanni il Battista, altri Elia, altri Geremia o qualcuno dei profeti”. <sup id="toc_560">15</sup>Disse loro: “Voi chi dite che io sia?”. <sup id="toc_561">16</sup>Rispose Simon Pietro: “Tu sei il Cristo, il Figlio del Dio vivente”. <sup id="toc_562">17</sup>E Gesù: “Beato te, Simone figlio di Giona, perché né la carne né il sangue te l’hanno rivelato, ma il Padre mio che sta nei cieli. <sup id="toc_563">18</sup>E io ti dico: Tu sei Pietro e su questa pietra edificherò la mia chiesa e le porte degli inferi non prevarranno contro di essa. <sup id="toc_564">19</sup>A te darò le chiavi del regno dei cieli, e tutto ciò che legherai sulla terra sarà legato nei cieli, e tutto ciò che scioglierai sulla terra sarà sciolto nei cieli”. <sup id="toc_565">20</sup>Allora ordinò ai discepoli di non dire ad alcuno che egli era il Cristo.</p>
  <p><sup id="toc_566">21</sup>Da allora Gesù cominciò a dire apertamente ai suoi discepoli che doveva andare a Gerusalemme e soffrire molto da parte degli anziani, dei sommi sacerdoti e degli scribi, e venire ucciso e risuscitare il terzo giorno. <sup id="toc_567">22</sup>Ma Pietro lo trasse in disparte e cominciò a protestare dicendo: “Dio te ne scampi, Signore; questo non ti accadrà mai”. <sup id="toc_568">23</sup>Ma egli, voltandosi, disse a Pietro: “Lungi da me, satana! Tu mi sei di scandalo, perché non pensi secondo Dio, ma secondo gli uomini!”.</p>
  <p><sup id="toc_569">24</sup>Allora Gesù disse ai suoi discepoli: “Se qualcuno vuol venire dietro a me rinneghi se stesso, prenda la sua croce e mi segua. <sup id="toc_570">25</sup>Perché chi vorrà salvare la propria vita, la perderà; ma chi perderà la propria vita per causa mia, la troverà. <sup id="toc_571">26</sup>Qual vantaggio infatti avrà l’uomo se guadagnerà il mondo intero, e poi perderà la propria anima? O che cosa l’uomo potrà dare in cambio della propria anima? <sup id="toc_572">27</sup>Poiché il Figlio dell’uomo verrà nella gloria del Padre suo, con i suoi angeli, e renderà a ciascuno secondo le sue azioni. <sup id="toc_573">28</sup>In verità vi dico: vi sono alcuni tra i presenti che non morranno finché non vedranno il Figlio dell’uomo venire nel suo regno”.</p>
  <p>17</p>
  <p><sup id="toc_574">1</sup>Sei giorni dopo, Gesù prese con sé Pietro, Giacomo e Giovanni suo fratello e li condusse in disparte, su un alto monte. <sup id="toc_575">2</sup>E fu trasfigurato davanti a loro; il suo volto brillò come il sole e le sue vesti divennero candide come la luce. <sup id="toc_576">3</sup>Ed ecco apparvero loro Mosè ed Elia, che conversavano con lui. <sup id="toc_577">4</sup>Pietro prese allora la parola e disse a Gesù: “Signore, è bello per noi restare qui; se vuoi, farò qui tre tende, una per te, una per Mosè e una per Elia”. <sup id="toc_578">5</sup>Egli stava ancora parlando quando una nuvola luminosa li avvolse con la sua ombra. Ed ecco una voce che diceva: “Questi è il Figlio mio prediletto, nel quale mi sono compiaciuto. Ascoltatelo”. <sup id="toc_579">6</sup>All’udire ciò, i discepoli caddero con la faccia a terra e furono presi da grande timore. <sup id="toc_580">7</sup>Ma Gesù si avvicinò e, toccatili, disse: “Alzatevi e non temete”. <sup id="toc_581">8</sup>Sollevando gli occhi non videro più nessuno, se non Gesù solo.</p>
  <p><sup id="toc_582">9</sup>E mentre discendevano dal monte, Gesù ordinò loro: “Non parlate a nessuno di questa visione, finché il Figlio dell’uomo non sia risorto dai morti”.</p>
  <p><sup id="toc_583">10</sup>Allora i discepoli gli domandarono: “Perché dunque gli scribi dicono che prima deve venire Elia?”. <sup id="toc_584">11</sup>Ed egli rispose: “Sì, verrà Elia e ristabilirà ogni cosa. <sup id="toc_585">12</sup>Ma io vi dico: Elia è già venuto e non l’hanno riconosciuto; anzi, l’hanno trattato come hanno voluto. Così anche il Figlio dell’uomo dovrà soffrire per opera loro”. <sup id="toc_586">13</sup>Allora i discepoli compresero che egli parlava di Giovanni il Battista.</p>
  <p><sup id="toc_587">14</sup>Appena ritornati presso la folla, si avvicinò a Gesù un uomo <sup id="toc_588">15</sup>che, gettatosi in ginocchio, gli disse: “Signore, abbi pietà di mio figlio. Egli è epilettico e soffre molto; cade spesso nel fuoco e spesso anche nell’acqua; <sup id="toc_589">16</sup>l’ho già portato dai tuoi discepoli, ma non hanno potuto guarirlo”. <sup id="toc_590">17</sup>E Gesù rispose: “O generazione incredula e perversa! Fino a quando starò con voi? Fino a quando dovrò sopportarvi? Portatemelo qui”. <sup id="toc_591">18</sup>E Gesù gli parlò minacciosamente, e il demonio uscì da lui e da quel momento il ragazzo fu guarito.</p>
  <p><sup id="toc_592">19</sup>Allora i discepoli, accostatisi a Gesù in disparte, gli chiesero: “Perché noi non abbiamo potuto scacciarlo?”. <sup id="toc_593">20</sup>Ed egli rispose: “Per la vostra poca fede. In verità vi dico: se avrete fede pari a un granellino di senapa, potrete dire a questo monte: spostati da qui a là, ed esso si sposterà, e niente vi sarà impossibile. <sup id="toc_594">21</sup>Questa razza di demòni non si scaccia se non con la preghiera e il digiuno”.</p>
  <p><sup id="toc_595">22</sup>Mentre si trovavano insieme in Galilea, Gesù disse loro: “Il Figlio dell’uomo sta per esser consegnato nelle mani degli uomini <sup id="toc_596">23</sup>e lo uccideranno, ma il terzo giorno risorgerà”. Ed essi furono molto rattristati.</p>
  <p><sup id="toc_597">24</sup>Venuti a Cafàrnao, si avvicinarono a Pietro gli esattori della tassa per il tempio e gli dissero: “Il vostro maestro non paga la tassa per il tempio?”. <sup id="toc_598">25</sup>Rispose: “Sì”. Mentre entrava in casa, Gesù lo prevenne dicendo: “Che cosa ti pare, Simone? I re di questa terra da chi riscuotono le tasse e i tributi? Dai propri figli o dagli altri?”. <sup id="toc_599">26</sup>Rispose: “Dagli estranei”. E Gesù: “Quindi i figli sono esenti. <sup id="toc_600">27</sup>Ma perché non si scandalizzino, va’ al mare, getta l’amo e il primo pesce che viene prendilo, aprigli la bocca e vi troverai una moneta d’argento. Prendila e consegnala a loro per me e per te”.</p>
  <h3 id="toc_601">18</h3>
  <p><sup id="toc_602">1</sup>In quel momento i discepoli si avvicinarono a Gesù dicendo: “Chi dunque è il più grande nel regno dei cieli?”. <sup id="toc_603">2</sup>Allora Gesù chiamò a sé un bambino, lo pose in mezzo a loro e disse: <sup id="toc_604">3</sup>“In verità vi dico: se non vi convertirete e non diventerete come i bambini, non entrerete nel regno dei cieli. <sup id="toc_605">4</sup>Perciò chiunque diventerà piccolo come questo bambino, sarà il più grande nel regno dei cieli.</p>
  <p><sup id="toc_606">5</sup>E chi accoglie anche uno solo di questi bambini in nome mio, accoglie me.</p>
  <p><sup id="toc_607">6</sup>Chi invece scandalizza anche uno solo di questi piccoli che credono in me, sarebbe meglio per lui che gli fosse appesa al collo una macina girata da asino, e fosse gettato negli abissi del mare. <sup id="toc_608">7</sup>Guai al mondo per gli scandali! È inevitabile che avvengano scandali, ma guai all’uomo per colpa del quale avviene lo scandalo!</p>
  <p><sup id="toc_609">8</sup>Se la tua mano o il tuo piede ti è occasione di scandalo, taglialo e gettalo via da te; è meglio per te entrare nella vita monco o zoppo, che avere due mani o due piedi ed essere gettato nel fuoco eterno. <sup id="toc_610">9</sup>E se il tuo occhio ti è occasione di scandalo, cavalo e gettalo via da te; è meglio per te entrare nella vita con un occhio solo, che avere due occhi ed essere gettato nella Geenna del fuoco.</p>
  <p><sup id="toc_611">10</sup>Guardatevi dal disprezzare uno solo di questi piccoli, perché vi dico che i loro angeli nel cielo vedono sempre la faccia del Padre mio che è nei cieli. <sup id="toc_612">11</sup>È venuto infatti il Figlio dell’uomo a salvare ciò che era perduto.</p>
  <p><sup id="toc_613">12</sup>Che ve ne pare? Se un uomo ha cento pecore e ne smarrisce una, non lascerà forse le novantanove sui monti, per andare in cerca di quella perduta? <sup id="toc_614">13</sup>Se gli riesce di trovarla, in verità vi dico, si rallegrerà per quella più che per le novantanove che non si erano smarrite. <sup id="toc_615">14</sup>Così il Padre vostro celeste non vuole che si perda neanche uno solo di questi piccoli.</p>
  <p><sup id="toc_616">15</sup>Se il tuo fratello commette una colpa, va’ e ammoniscilo fra te e lui solo; se ti ascolterà, avrai guadagnato il tuo fratello; <sup id="toc_617">16</sup>se non ti ascolterà, prendi con te una o due persone, perché <i>ogni cosa sia risolta sulla parola di due o tre testimoni</i>. <sup id="toc_618">17</sup>Se poi non ascolterà neppure costoro, dillo all’assemblea; e se non ascolterà neanche l’assemblea, sia per te come un pagano e un pubblicano. <sup id="toc_619">18</sup>In verità vi dico: tutto quello che legherete sopra la terra sarà legato anche in cielo e tutto quello che scioglierete sopra la terra sarà sciolto anche in cielo.</p>
  <p><sup id="toc_620">19</sup>In verità vi dico ancora: se due di voi sopra la terra si accorderanno per domandare qualunque cosa, il Padre mio che è nei cieli ve la concederà. <sup id="toc_621">20</sup>Perché dove sono due o tre riuniti nel mio nome, io sono in mezzo a loro”.</p>
  <p><sup id="toc_622">21</sup>Allora Pietro gli si avvicinò e gli disse: “Signore, quante volte dovrò perdonare al mio fratello, se pecca contro di me? Fino a sette volte?”. <sup id="toc_623">22</sup>E Gesù gli rispose: “Non ti dico fino a sette, ma fino a settanta volte sette.</p>
  <p><sup id="toc_624">23</sup>A proposito, il regno dei cieli è simile a un re che volle fare i conti con i suoi servi. <sup id="toc_625">24</sup>Incominciati i conti, gli fu presentato uno che gli era debitore di diecimila talenti. <sup id="toc_626">25</sup>Non avendo però costui il denaro da restituire, il padrone ordinò che fosse venduto lui con la moglie, con i figli e con quanto possedeva, e saldasse così il debito. <sup id="toc_627">26</sup>Allora quel servo, gettatosi a terra, lo supplicava: Signore, abbi pazienza con me e ti restituirò ogni cosa. <sup id="toc_628">27</sup>Impietositosi del servo, il padrone lo lasciò andare e gli condonò il debito. <sup id="toc_629">28</sup>Appena uscito, quel servo trovò un altro servo come lui che gli doveva cento denari e, afferratolo, lo soffocava e diceva: Paga quel che devi! <sup id="toc_630">29</sup>Il suo compagno, gettatosi a terra, lo supplicava dicendo: Abbi pazienza con me e ti rifonderò il debito. <sup id="toc_631">30</sup>Ma egli non volle esaudirlo, andò e lo fece gettare in carcere, fino a che non avesse pagato il debito.</p>
  <p><sup id="toc_632">31</sup>Visto quel che accadeva, gli altri servi furono addolorati e andarono a riferire al loro padrone tutto l’accaduto. <sup id="toc_633">32</sup>Allora il padrone fece chiamare quell’uomo e gli disse: Servo malvagio, io ti ho condonato tutto il debito perché mi hai pregato. <sup id="toc_634">33</sup>Non dovevi forse anche tu aver pietà del tuo compagno, così come io ho avuto pietà di te? <sup id="toc_635">34</sup>E, sdegnato, il padrone lo diede in mano agli aguzzini, finché non gli avesse restituito tutto il dovuto. <sup id="toc_636">35</sup>Così anche il mio Padre celeste farà a ciascuno di voi, se non perdonerete di cuore al vostro fratello”.</p>
  <h3 id="toc_637">19</h3>
  <p><sup id="toc_638">1</sup>Terminati questi discorsi, Gesù partì dalla Galilea e andò nel territorio della Giudea, al di là del Giordano. <sup id="toc_639">2</sup>E lo seguì molta folla e colà egli guarì i malati.</p>
  <p><sup id="toc_640">3</sup>Allora gli si avvicinarono alcuni farisei per metterlo alla prova e gli chiesero: “È lecito ad un uomo ripudiare la propria moglie per qualsiasi motivo?”. <sup id="toc_641">4</sup>Ed egli rispose: “Non avete letto che il Creatore da principio <i>li creò maschio e femmina</i>
e disse: <sup id="toc_642">5</sup>Per questo l’uomo <i>lascerà suo padre e sua madre e si unirà a sua moglie e i due saranno una carne sola</i>? <sup id="toc_643">6</sup>Così che non sono più due, ma una carne sola. Quello dunque che Dio ha congiunto, l’uomo non lo separi”. <sup id="toc_644">7</sup>Gli obiettarono: “Perché allora Mosè ha ordinato <i>di darle l’atto di ripudio e mandarla via</i>?”. <sup id="toc_645">8</sup>Rispose loro Gesù: “Per la durezza del vostro cuore Mosè vi ha permesso di ripudiare le vostre mogli, ma da principio non fu così. <sup id="toc_646">9</sup>Perciò io vi dico: Chiunque ripudia la propria moglie, se non in caso di concubinato, e ne sposa un’altra commette adulterio”.</p>
  <p><sup id="toc_647">10</sup>Gli dissero i discepoli: “Se questa è la condizione dell’uomo rispetto alla donna, non conviene sposarsi”. <sup id="toc_648">11</sup>Egli rispose loro: “Non tutti possono capirlo, ma solo coloro ai quali è stato concesso. <sup id="toc_649">12</sup>Vi sono infatti eunuchi che sono nati così dal ventre della madre; ve ne sono alcuni che sono stati resi eunuchi dagli uomini, e vi sono altri che si sono fatti eunuchi per il regno dei cieli. Chi può capire, capisca”.</p>
  <p><sup id="toc_650">13</sup>Allora gli furono portati dei bambini perché imponesse loro le mani e pregasse; ma i discepoli li sgridavano. <sup id="toc_651">14</sup>Gesù però disse loro: “Lasciate che i bambini vengano a me, perché di questi è il regno dei cieli”. <sup id="toc_652">15</sup>E dopo avere imposto loro le mani, se ne partì.</p>
  <p><sup id="toc_653">16</sup>Ed ecco un tale gli si avvicinò e gli disse: “Maestro, che cosa devo fare di buono per ottenere la vita eterna?”. <sup id="toc_654">17</sup>Egli rispose: “Perché mi interroghi su ciò che è buono? Uno solo è buono. Se vuoi entrare nella vita, osserva i comandamenti”. <sup id="toc_655">18</sup>Ed egli chiese: “Quali?”. Gesù rispose: “<i>Non uccidere, non commettere adulterio, non rubare, non testimoniare il falso,</i> <sup id="toc_656">19</sup><i>onora il padre e la madre, ama il prossimo tuo come te stesso</i>“. <sup id="toc_657">20</sup>Il giovane gli disse: “Ho sempre osservato tutte queste cose; che mi manca ancora?”. <sup id="toc_658">21</sup>Gli disse Gesù: “Se vuoi essere perfetto, va’, vendi quello che possiedi, dallo ai poveri e avrai un tesoro nel cielo; poi vieni e seguimi”. <sup id="toc_659">22</sup>Udito questo, il giovane se ne andò triste; poiché aveva molte ricchezze.</p>
  <p><sup id="toc_660">23</sup>Gesù allora disse ai suoi discepoli: “In verità vi dico: difficilmente un ricco entrerà nel regno dei cieli. <sup id="toc_661">24</sup>Ve lo ripeto: è più facile che un cammello passi per la cruna di un ago, che un ricco entri nel regno dei cieli”. <sup id="toc_662">25</sup>A queste parole i discepoli rimasero costernati e chiesero: “Chi si potrà dunque salvare?”. <sup id="toc_663">26</sup>E Gesù, fissando su di loro lo sguardo, disse: “Questo è impossibile agli uomini, ma a Dio tutto è possibile”.</p>
  <p><sup id="toc_664">27</sup>Allora Pietro prendendo la parola disse: “Ecco, noi abbiamo lasciato tutto e ti abbiamo seguito; che cosa dunque ne otterremo?”. <sup id="toc_665">28</sup>E Gesù disse loro: “In verità vi dico: voi che mi avete seguito, nella nuova creazione, quando il Figlio dell’uomo sarà seduto sul trono della sua gloria, siederete anche voi su dodici troni a giudicare le dodici tribù di Israele. <sup id="toc_666">29</sup>Chiunque avrà lasciato case, o fratelli, o sorelle, o padre, o madre, o figli, o campi per il mio nome, riceverà cento volte tanto e avrà in eredità la vita eterna.</p>
  <p><sup id="toc_667">30</sup>Molti dei primi saranno ultimi e gli ultimi i primi”.</p>
  <h3 id="toc_668">20</h3>
  <p><sup id="toc_669">1</sup>“Il regno dei cieli è simile a un padrone di casa che uscì all’alba per prendere a giornata lavoratori per la sua vigna. <sup id="toc_670">2</sup>Accordatosi con loro per un denaro al giorno, li mandò nella sua vigna. <sup id="toc_671">3</sup>Uscito poi verso le nove del mattino, ne vide altri che stavano sulla piazza disoccupati <sup id="toc_672">4</sup>e disse loro: Andate anche voi nella mia vigna; quello che è giusto ve lo darò. Ed essi andarono. <sup id="toc_673">5</sup>Uscì di nuovo verso mezzogiorno e verso le tre e fece altrettanto. <sup id="toc_674">6</sup>Uscito ancora verso le cinque, ne vide altri che se ne stavano là e disse loro: Perché ve ne state qui tutto il giorno oziosi? <sup id="toc_675">7</sup>Gli risposero: Perché nessuno ci ha presi a giornata. Ed egli disse loro: Andate anche voi nella mia vigna.</p>
  <p><sup id="toc_676">8</sup>Quando fu sera, il padrone della vigna disse al suo fattore: Chiama gli operai e da’ loro la paga, incominciando dagli ultimi fino ai primi. <sup id="toc_677">9</sup>Venuti quelli delle cinque del pomeriggio, ricevettero ciascuno un denaro. <sup id="toc_678">10</sup>Quando arrivarono i primi, pensavano che avrebbero ricevuto di più. Ma anch’essi ricevettero un denaro per ciascuno. <sup id="toc_679">11</sup>Nel ritirarlo però, mormoravano contro il padrone dicendo: <sup id="toc_680">12</sup>Questi ultimi hanno lavorato un’ora soltanto e li hai trattati come noi, che abbiamo sopportato il peso della giornata e il caldo. <sup id="toc_681">13</sup>Ma il padrone, rispondendo a uno di loro, disse: Amico, io non ti faccio torto. Non hai forse convenuto con me per un denaro? <sup id="toc_682">14</sup>Prendi il tuo e vattene; ma io voglio dare anche a quest’ultimo quanto a te. <sup id="toc_683">15</sup>Non posso fare delle mie cose quello che voglio? Oppure tu sei invidioso perché io sono buono? <sup id="toc_684">16</sup>Così gli ultimi saranno primi, e i primi ultimi”.</p>
  <p><sup id="toc_685">17</sup>Mentre saliva a Gerusalemme, Gesù prese in disparte i dodici e lungo la via disse loro: <sup id="toc_686">18</sup>“Ecco, noi stiamo salendo a Gerusalemme e il Figlio dell’uomo sarà consegnato ai sommi sacerdoti e agli scribi, che lo condanneranno a morte <sup id="toc_687">19</sup>e lo consegneranno ai pagani perché sia schernito e flagellato e crocifisso; ma il terzo giorno risusciterà”.</p>
  <p><sup id="toc_688">20</sup>Allora gli si avvicinò la madre dei figli di Zebedèo con i suoi figli, e si prostrò per chiedergli qualcosa. <sup id="toc_689">21</sup>Egli le disse: “Che cosa vuoi?”. Gli rispose: “Di’ che questi miei figli siedano uno alla tua destra e uno alla tua sinistra nel tuo regno”. <sup id="toc_690">22</sup>Rispose Gesù: “Voi non sapete quello che chiedete. Potete bere il calice che io sto per bere?”. Gli dicono: “Lo possiamo”. <sup id="toc_691">23</sup>Ed egli soggiunse: “Il mio calice lo berrete; però non sta a me concedere che vi sediate alla mia destra o alla mia sinistra, ma è per coloro per i quali è stato preparato dal Padre mio”.</p>
  <p><sup id="toc_692">24</sup>Gli altri dieci, udito questo, si sdegnarono con i due fratelli; <sup id="toc_693">25</sup>ma Gesù, chiamatili a sé, disse: “I capi delle nazioni, voi lo sapete, dominano su di esse e i grandi esercitano su di esse il potere. <sup id="toc_694">26</sup>Non così dovrà essere tra voi; ma colui che vorrà diventare grande tra voi, si farà vostro servo, <sup id="toc_695">27</sup>e colui che vorrà essere il primo tra voi, si farà vostro schiavo; <sup id="toc_696">28</sup>appunto come il Figlio dell’uomo, che non è venuto per essere servito, ma per servire e dare la sua vita in riscatto per molti”.</p>
  <p><sup id="toc_697">29</sup>Mentre uscivano da Gèrico, una gran folla seguiva Gesù. <sup id="toc_698">30</sup>Ed ecco che due ciechi, seduti lungo la strada, sentendo che passava, si misero a gridare: “Signore, abbi pietà di noi, figlio di Davide!”. <sup id="toc_699">31</sup>La folla li sgridava perché tacessero; ma essi gridavano ancora più forte: “Signore, figlio di Davide, abbi pietà di noi!”. <sup id="toc_700">32</sup>Gesù, fermatosi, li chiamò e disse: “Che volete che io vi faccia?”. <sup id="toc_701">33</sup>Gli risposero: “Signore, che i nostri occhi si aprano!”. <sup id="toc_702">34</sup>Gesù si commosse, toccò loro gli occhi e subito ricuperarono la vista e lo seguirono.</p>
  <h3 id="toc_703">21</h3>
  <p><sup id="toc_704">1</sup>Quando furono vicini a Gerusalemme e giunsero presso Bètfage, verso il monte degli Ulivi, Gesù mandò due dei suoi discepoli <sup id="toc_705">2</sup>dicendo loro: “Andate nel villaggio che vi sta di fronte: subito troverete un’asina legata e con essa un puledro. Scioglieteli e conduceteli a me. <sup id="toc_706">3</sup>Se qualcuno poi vi dirà qualche cosa, risponderete: Il Signore ne ha bisogno, ma li rimanderà subito”. <sup id="toc_707">4</sup>Ora questo avvenne perché si adempisse ciò che era stato annunziato dal profeta:</p>
  <p class="testo_rientrato"><sup id="toc_708">5</sup><i>Dite alla figlia di Sion:<br/>
Ecco, il tuo re viene a te<br/>
mite, seduto su un’asina,<br/>
con un puledro figlio di bestia da soma.</i></p>
  <p><sup id="toc_709">6</sup>I discepoli andarono e fecero quello che aveva ordinato loro Gesù: <sup id="toc_710">7</sup>condussero l’asina e il puledro, misero su di essi i mantelli ed egli vi si pose a sedere. <sup id="toc_711">8</sup>La folla numerosissima stese i suoi mantelli sulla strada mentre altri tagliavano rami dagli alberi e li stendevano sulla via. <sup id="toc_712">9</sup>La folla che andava innanzi e quella che veniva dietro, gridava:</p>
  <p class="testo_rientrato"><i>Osanna</i>
al figlio di Davide!<br/> <i>Benedetto colui che viene nel nome del Signore!<br/>
Osanna</i>
nel più alto dei cieli!</p>
  <p><sup id="toc_713">10</sup>Entrato Gesù in Gerusalemme, tutta la città fu in agitazione e la gente si chiedeva: “Chi è costui?”. <sup id="toc_714">11</sup>E la folla rispondeva: “Questi è il profeta Gesù, da Nàzaret di Galilea”.</p>
  <p><sup id="toc_715">12</sup>Gesù entrò poi nel tempio e scacciò tutti quelli che vi trovò a comprare e a vendere; rovesciò i tavoli dei cambiavalute e le sedie dei venditori di colombe <sup id="toc_716">13</sup>e disse loro: “La Scrittura dice:</p>
  <p class="testo_rientrato"><i>La mia casa sarà chiamata casa di preghiera<br/></i>
ma voi ne fate <i>una spelonca di ladri</i>“.</p>
  <p><sup id="toc_717">14</sup>Gli si avvicinarono ciechi e storpi nel tempio ed egli li guarì. <sup id="toc_718">15</sup>Ma i sommi sacerdoti e gli scribi, vedendo le meraviglie che faceva e i fanciulli che acclamavano nel tempio: “Osanna al figlio di Davide”, si sdegnarono <sup id="toc_719">16</sup>e gli dissero: “Non senti quello che dicono?”. Gesù rispose loro: “Sì, non avete mai letto:</p>
  <p class="testo_rientrato"><i>Dalla bocca dei bambini e dei lattanti<br/>
ti sei procurata una lode?</i>“.</p>
  <p><sup id="toc_720">17</sup>E, lasciatili, uscì fuori dalla città, verso Betània, e là trascorse la notte.</p>
  <p><sup id="toc_721">18</sup>La mattina dopo, mentre rientrava in città, ebbe fame. <sup id="toc_722">19</sup>Vedendo un fico sulla strada, gli si avvicinò, ma non vi trovò altro che foglie, e gli disse: “Non nasca mai più frutto da te”. E subito quel fico si seccò. <sup id="toc_723">20</sup>Vedendo ciò i discepoli rimasero stupiti e dissero: “Come mai il fico si è seccato immediatamente?”. <sup id="toc_724">21</sup>Rispose Gesù: “In verità vi dico: Se avrete fede e non dubiterete, non solo potrete fare ciò che è accaduto a questo fico, ma anche se direte a questo monte: Levati di lì e gettati nel mare, ciò avverrà. <sup id="toc_725">22</sup>E tutto quello che chiederete con fede nella preghiera, lo otterrete”.</p>
  <p><sup id="toc_726">23</sup>Entrato nel tempio, mentre insegnava gli si avvicinarono i sommi sacerdoti e gli anziani del popolo e gli dissero: “Con quale autorità fai questo? Chi ti ha dato questa autorità?”. <sup id="toc_727">24</sup>Gesù rispose: “Vi farò anch’io una domanda e se voi mi rispondete, vi dirò anche con quale autorità faccio questo. <sup id="toc_728">25</sup>Il battesimo di Giovanni da dove veniva? Dal cielo o dagli uomini?”. Ed essi riflettevano tra sé dicendo: “Se diciamo: “dal Cielo”, ci risponderà: “perché dunque non gli avete creduto?”; <sup id="toc_729">26</sup>se diciamo “dagli uomin”, abbiamo timore della folla, perché tutti considerano Giovanni un profeta”. <sup id="toc_730">27</sup>Rispondendo perciò a Gesù, dissero: “Non lo sappiamo”. Allora anch’egli disse loro: “Neanch’io vi dico con quale autorità faccio queste cose”.</p>
  <p><sup id="toc_731">28</sup>“Che ve ne pare? Un uomo aveva due figli; rivoltosi al primo disse: Figlio, va’ oggi a lavorare nella vigna. <sup id="toc_732">29</sup>Ed egli rispose: Sì, signore; ma non andò. <sup id="toc_733">30</sup>Rivoltosi al secondo, gli disse lo stesso. Ed egli rispose: Non ne ho voglia; ma poi, pentitosi, ci andò. <sup id="toc_734">31</sup>Chi dei due ha compiuto la volontà del padre?”. Dicono: “L’ultimo”. E Gesù disse loro: “In verità vi dico: I pubblicani e le prostitute vi passano avanti nel regno di Dio. <sup id="toc_735">32</sup>È venuto a voi Giovanni nella via della giustizia e non gli avete creduto; i pubblicani e le prostitute invece gli hanno creduto. Voi, al contrario, pur avendo visto queste cose, non vi siete nemmeno pentiti per credergli.</p>
  <p><sup id="toc_736">33</sup>Ascoltate un’altra parabola: C’era un padrone che <i>piantò una vigna e la circondò con una siepe, vi scavò un frantoio, vi costruì una torre</i>, poi l’affidò a dei vignaioli e se ne andò. <sup id="toc_737">34</sup>Quando fu il tempo dei frutti, mandò i suoi servi da quei vignaioli a ritirare il raccolto. <sup id="toc_738">35</sup>Ma quei vignaioli presero i servi e uno lo bastonarono, l’altro lo uccisero, l’altro lo lapidarono. <sup id="toc_739">36</sup>Di nuovo mandò altri servi più numerosi dei primi, ma quelli si comportarono nello stesso modo. <sup id="toc_740">37</sup>Da ultimo mandò loro il proprio figlio dicendo: Avranno rispetto di mio figlio! <sup id="toc_741">38</sup>Ma quei vignaioli, visto il figlio, dissero tra sé: Costui è l’erede; venite, uccidiamolo, e avremo noi l’eredità. <sup id="toc_742">39</sup>E, presolo, lo cacciarono fuori della vigna e l’uccisero. <sup id="toc_743">40</sup>Quando dunque verrà il padrone della vigna che farà a quei vignaioli?”. <sup id="toc_744">41</sup>Gli rispondono: “Farà morire miseramente quei malvagi e darà la vigna ad altri vignaioli che gli consegneranno i frutti a suo tempo”. <sup id="toc_745">42</sup>E Gesù disse loro: “Non avete mai letto nelle Scritture:</p>
  <p class="testo_rientrato"><i>La pietra che i costruttori hanno scartata<br/>
è diventata testata d’angolo;<br/>
dal Signore è stato fatto questo<br/>
ed è mirabile agli occhi nostri?</i></p>
  <p><sup id="toc_746">43</sup>Perciò io vi dico: vi sarà tolto il regno di Dio e sarà dato a un popolo che lo farà fruttificare. <sup id="toc_747">44</sup>Chi cadrà sopra questa pietra sarà sfracellato; e qualora essa cada su qualcuno, lo stritolerà”.</p>
  <p><sup id="toc_748">45</sup>Udite queste parabole, i sommi sacerdoti e i farisei capirono che parlava di loro e cercavano di catturarlo; ma avevano paura della folla che lo considerava un profeta.</p>
  <h3 id="toc_749">22</h3>
  <p><sup id="toc_750">1</sup>Gesù riprese a parlar loro in parabole e disse: <sup id="toc_751">2</sup>“Il regno dei cieli è simile a un re che fece un banchetto di nozze per suo figlio. <sup id="toc_752">3</sup>Egli mandò i suoi servi a chiamare gli invitati alle nozze, ma questi non vollero venire. <sup id="toc_753">4</sup>Di nuovo mandò altri servi a dire: Ecco ho preparato il mio pranzo; i miei buoi e i miei animali ingrassati sono già macellati e tutto è pronto; venite alle nozze. <sup id="toc_754">5</sup>Ma costoro non se ne curarono e andarono chi al proprio campo, chi ai propri affari; <sup id="toc_755">6</sup>altri poi presero i suoi servi, li insultarono e li uccisero.</p>
  <p><sup id="toc_756">7</sup>Allora il re si indignò e, mandate le sue truppe, uccise quegli assassini e diede alle fiamme la loro città. <sup id="toc_757">8</sup>Poi disse ai suoi servi: Il banchetto nuziale è pronto, ma gli invitati non ne erano degni; <sup id="toc_758">9</sup>andate ora ai crocicchi delle strade e tutti quelli che troverete, chiamateli alle nozze. <sup id="toc_759">10</sup>Usciti nelle strade, quei servi raccolsero quanti ne trovarono, buoni e cattivi, e la sala si riempì di commensali. <sup id="toc_760">11</sup>Il re entrò per vedere i commensali e, scorto un tale che non indossava l’abito nuziale, <sup id="toc_761">12</sup>gli disse: Amico, come hai potuto entrare qui senz’abito nuziale? Ed egli ammutolì. <sup id="toc_762">13</sup>Allora il re ordinò ai servi: Legatelo mani e piedi e gettatelo fuori nelle tenebre; là sarà pianto e stridore di denti. <sup id="toc_763">14</sup>Perché molti sono chiamati, ma pochi eletti”.</p>
  <p><sup id="toc_764">15</sup>Allora i farisei, ritiratisi, tennero consiglio per vedere di coglierlo in fallo nei suoi discorsi. <sup id="toc_765">16</sup>Mandarono dunque a lui i propri discepoli, con gli erodiani, a dirgli: “Maestro, sappiamo che sei veritiero e insegni la via di Dio secondo verità e non hai soggezione di nessuno perché non guardi in faccia ad alcuno. <sup id="toc_766">17</sup>Dicci dunque il tuo parere: È lecito o no pagare il tributo a Cesare?”. <sup id="toc_767">18</sup>Ma Gesù, conoscendo la loro malizia, rispose: “Ipocriti, perché mi tentate? <sup id="toc_768">19</sup>Mostratemi la moneta del tributo”. Ed essi gli presentarono un denaro. <sup id="toc_769">20</sup>Egli domandò loro: “Di chi è questa immagine e l’iscrizione?”. <sup id="toc_770">21</sup>Gli risposero: “Di Cesare”. Allora disse loro: “Rendete dunque a Cesare quello che è di Cesare e a Dio quello che è di Dio”. <sup id="toc_771">22</sup>A queste parole rimasero sorpresi e, lasciatolo, se ne andarono.</p>
  <p><sup id="toc_772">23</sup>In quello stesso giorno vennero a lui dei sadducei, i quali affermano che non c’è risurrezione, e lo interrogarono: <sup id="toc_773">24</sup>“Maestro, Mosè ha detto: <i>Se qualcuno muore senza figli, il fratello ne sposerà la vedova e così susciterà una discendenza al suo fratello</i>. <sup id="toc_774">25</sup>Ora, c’erano tra noi sette fratelli; il primo appena sposato morì e, non avendo discendenza, lasciò la moglie a suo fratello. <sup id="toc_775">26</sup>Così anche il secondo, e il terzo, fino al settimo. <sup id="toc_776">27</sup>Alla fine, dopo tutti, morì anche la donna. <sup id="toc_777">28</sup>Alla risurrezione, di quale dei sette essa sarà moglie? Poiché tutti l’hanno avuta”. <sup id="toc_778">29</sup>E Gesù rispose loro: “Voi vi ingannate, non conoscendo né le Scritture né la potenza di Dio. <sup id="toc_779">30</sup>Alla risurrezione infatti non si prende né moglie né marito, ma si è come angeli nel cielo. <sup id="toc_780">31</sup>Quanto poi alla risurrezione dei morti, non avete letto quello che vi è stato detto da Dio: <sup id="toc_781">32</sup><i>Io sono il Dio di Abramo e il Dio di Isacco e il Dio di Giacobbe?</i>
Ora, non è Dio dei morti, ma dei vivi”. <sup id="toc_782">33</sup>Udendo ciò, la folla era sbalordita per la sua dottrina.</p>
  <p><sup id="toc_783">34</sup>Allora i farisei, udito che egli aveva chiuso la bocca ai sadducei, si riunirono insieme <sup id="toc_784">35</sup>e uno di loro, un dottore della legge, lo interrogò per metterlo alla prova: <sup id="toc_785">36</sup>“Maestro, qual è il più grande comandamento della legge?”. <sup id="toc_786">37</sup>Gli rispose: “<i>Amerai il Signore Dio tuo con tutto il cuore, con tutta la tua anima</i>
e con tutta la tua mente. <sup id="toc_787">38</sup>Questo è il più grande e il primo dei comandamenti. <sup id="toc_788">39</sup>E il secondo è simile al primo: <i>Amerai il prossimo tuo come te stesso</i>. <sup id="toc_789">40</sup>Da questi due comandamenti dipendono tutta la Legge e i Profeti”.</p>
  <p><sup id="toc_790">41</sup>Trovandosi i farisei riuniti insieme, Gesù chiese loro: <sup id="toc_791">42</sup>“Che ne pensate del Messia? Di chi è figlio?”. Gli risposero: “Di Davide”. <sup id="toc_792">43</sup>Ed egli a loro: “Come mai allora Davide, sotto ispirazione, lo chiama Signore, dicendo:</p>
  <p class="testo_rientrato"><sup id="toc_793">44</sup><i>Ha detto il Signore al mio Signore: Siedi alla mia destra,<br/>
finché io non abbia posto i tuoi nemici sotto i tuoi piedi?</i></p>
  <p><sup id="toc_794">45</sup>Se dunque Davide lo chiama Signore, come può essere suo figlio?”. <sup id="toc_795">46</sup>Nessuno era in grado di rispondergli nulla; e nessuno, da quel giorno in poi, osò interrogarlo.</p>
  <h3 id="toc_796">23</h3>
  <p><sup id="toc_797">1</sup>Allora Gesù si rivolse alla folla e ai suoi discepoli dicendo: <sup id="toc_798">2</sup>“Sulla cattedra di Mosè si sono seduti gli scribi e i farisei. <sup id="toc_799">3</sup>Quanto vi dicono, fatelo e osservatelo, ma non fate secondo le loro opere, perché dicono e non fanno. <sup id="toc_800">4</sup>Legano infatti pesanti fardelli e li impongono sulle spalle della gente, ma loro non vogliono muoverli neppure con un dito. <sup id="toc_801">5</sup>Tutte le loro opere le fanno per essere ammirati dagli uomini: allargano i loro filattéri e allungano le frange; <sup id="toc_802">6</sup>amano posti d’onore nei conviti, i primi seggi nelle sinagoghe <sup id="toc_803">7</sup>e i saluti nelle piazze, come anche sentirsi chiamare “rabbì” dalla gente. <sup id="toc_804">8</sup>Ma voi non fatevi chiamare “rabbì”, perché uno solo è il vostro maestro e voi siete tutti fratelli. <sup id="toc_805">9</sup>E non chiamate nessuno “padre” sulla terra, perché uno solo è il Padre vostro, quello del cielo. <sup id="toc_806">10</sup>E non fatevi chiamare “maestri”, perché uno solo è il vostro Maestro, il Cristo. <sup id="toc_807">11</sup>Il più grande tra voi sia vostro servo; <sup id="toc_808">12</sup>chi invece si innalzerà sarà abbassato e chi si abbasserà sarà innalzato.</p>
  <p><sup id="toc_809">13</sup>Guai a voi, scribi e farisei ipocriti, che chiudete il regno dei cieli davanti agli uomini; perché così voi non vi entrate, e non lasciate entrare nemmeno quelli che vogliono entrarci <sup id="toc_810">14</sup>.</p>
  <p><sup id="toc_811">15</sup>Guai a voi, scribi e farisei ipocriti, che percorrete il mare e la terra per fare un solo proselito e, ottenutolo, lo rendete figlio della Geenna il doppio di voi.</p>
  <p><sup id="toc_812">16</sup>Guai a voi, guide cieche, che dite: Se si giura per il tempio non vale, ma se si giura per l’oro del tempio si è obbligati. <sup id="toc_813">17</sup>Stolti e ciechi: che cosa è più grande, l’oro o il tempio che rende sacro l’oro? <sup id="toc_814">18</sup>E dite ancora: Se si giura per l’altare non vale, ma se si giura per l’offerta che vi sta sopra, si resta obbligati. <sup id="toc_815">19</sup>Ciechi! Che cosa è più grande, l’offerta o l’altare che rende sacra l’offerta? <sup id="toc_816">20</sup>Ebbene, chi giura per l’altare, giura per l’altare e per quanto vi sta sopra; <sup id="toc_817">21</sup>e chi giura per il tempio, giura per il tempio e per Colui che l’abita. <sup id="toc_818">22</sup>E chi giura per il cielo, giura per il trono di Dio e per Colui che vi è assiso.</p>
  <p><sup id="toc_819">23</sup>Guai a voi, scribi e farisei ipocriti, che pagate la decima della menta, dell’anèto e del cumìno, e trasgredite le prescrizioni più gravi della legge: la giustizia, la misericordia e la fedeltà. Queste cose bisognava praticare, senza omettere quelle. <sup id="toc_820">24</sup>Guide cieche, che filtrate il moscerino e ingoiate il cammello!</p>
  <p><sup id="toc_821">25</sup>Guai a voi, scribi e farisei ipocriti, che pulite l’esterno del bicchiere e del piatto mentre all’interno sono pieni di rapina e d’intemperanza. <sup id="toc_822">26</sup>Fariseo cieco, pulisci prima l’interno del bicchiere, perché anche l’esterno diventi netto!</p>
  <p><sup id="toc_823">27</sup>Guai a voi, scribi e farisei ipocriti, che rassomigliate a sepolcri imbiancati: essi all’esterno son belli a vedersi, ma dentro sono pieni di ossa di morti e di ogni putridume. <sup id="toc_824">28</sup>Così anche voi apparite giusti all’esterno davanti agli uomini, ma dentro siete pieni d’ipocrisia e d’iniquità.</p>
  <p><sup id="toc_825">29</sup>Guai a voi, scribi e farisei ipocriti, che innalzate i sepolcri ai profeti e adornate le tombe dei giusti, <sup id="toc_826">30</sup>e dite: Se fossimo vissuti al tempo dei nostri padri, non ci saremmo associati a loro per versare il sangue dei profeti; <sup id="toc_827">31</sup>e così testimoniate, contro voi stessi, di essere figli degli uccisori dei profeti. <sup id="toc_828">32</sup>Ebbene, colmate la misura dei vostri padri!</p>
  <p><sup id="toc_829">33</sup>Serpenti, razza di vipere, come potrete scampare dalla condanna della Geenna? <sup id="toc_830">34</sup>Perciò ecco, io vi mando profeti, sapienti e scribi; di questi alcuni ne ucciderete e crocifiggerete, altri ne flagellerete nelle vostre sinagoghe e li perseguiterete di città in città; <sup id="toc_831">35</sup>perché ricada su di voi tutto il sangue innocente versato sopra la terra, dal sangue del giusto Abele fino al sangue di Zaccaria, figlio di Barachìa, che avete ucciso tra il santuario e l’altare. <sup id="toc_832">36</sup>In verità vi dico: tutte queste cose ricadranno su questa generazione.</p>
  <p><sup id="toc_833">37</sup>Gerusalemme, Gerusalemme, che uccidi i profeti e lapidi quelli che ti sono inviati, quante volte ho voluto raccogliere i tuoi figli, come una gallina raccoglie i pulcini sotto le ali, e voi non avete voluto! <sup id="toc_834">38</sup>Ecco: <i>la vostra casa vi sarà lasciata deserta!</i> <sup id="toc_835">39</sup>Vi dico infatti che non mi vedrete più finché non direte: <i>Benedetto colui che viene nel nome del Signore!</i>“.</p>
  <h3 id="toc_836">24</h3>
  <p><sup id="toc_837">1</sup>Mentre Gesù, uscito dal tempio, se ne andava, gli si avvicinarono i suoi discepoli per fargli osservare le costruzioni del tempio. <sup id="toc_838">2</sup>Gesù disse loro: “Vedete tutte queste cose? In verità vi dico, non resterà qui pietra su pietra che non venga diroccata”.</p>
  <p><sup id="toc_839">3</sup>Sedutosi poi sul monte degli Ulivi, i suoi discepoli gli si avvicinarono e, in disparte, gli dissero: “Dicci quando accadranno queste cose, e quale sarà il segno della tua venuta e della fine del mondo”.</p>
  <p><sup id="toc_840">4</sup>Gesù rispose: “Guardate che nessuno vi inganni; <sup id="toc_841">5</sup>molti verranno nel mio nome, dicendo: Io sono il Cristo, e trarranno molti in inganno. <sup id="toc_842">6</sup>Sentirete poi parlare di guerre e di rumori di guerre. Guardate di non allarmarvi; è necessario che tutto questo avvenga, ma non è ancora la fine. <sup id="toc_843">7</sup>Si solleverà popolo contro popolo e regno contro regno; vi saranno carestie e terremoti in vari luoghi; <sup id="toc_844">8</sup>ma tutto questo è solo l’inizio dei dolori. <sup id="toc_845">9</sup>Allora vi consegneranno ai supplizi e vi uccideranno, e sarete odiati da tutti i popoli a causa del mio nome. <sup id="toc_846">10</sup>Molti ne resteranno scandalizzati, ed essi si tradiranno e odieranno a vicenda. <sup id="toc_847">11</sup>Sorgeranno molti falsi profeti e inganneranno molti; <sup id="toc_848">12</sup>per il dilagare dell’iniquità, l’amore di molti si raffredderà. <sup id="toc_849">13</sup>Ma chi persevererà sino alla fine, sarà salvato. <sup id="toc_850">14</sup>Frattanto questo vangelo del regno sarà annunziato in tutto il mondo, perché ne sia resa testimonianza a tutte le genti; e allora verrà la fine.</p>
  <p><sup id="toc_851">15</sup>Quando dunque vedrete <i>l’abominio della desolazione</i>, di cui parlò il profeta Daniele, stare <i>nel luogo santo</i>
– chi legge comprenda –, <sup id="toc_852">16</sup>allora quelli che sono in Giudea fuggano ai monti, <sup id="toc_853">17</sup>chi si trova sulla terrazza non scenda a prendere la roba di casa, <sup id="toc_854">18</sup>e chi si trova nel campo non torni indietro a prendersi il mantello. <sup id="toc_855">19</sup>Guai alle donne incinte e a quelle che allatteranno in quei giorni. <sup id="toc_856">20</sup>Pregate perché la vostra fuga non accada d’inverno o di sabato.</p>
  <p><sup id="toc_857">21</sup>Poiché vi sarà allora <i>una tribolazione</i>
grande, <i>quale mai avvenne dall’inizio del mondo fino a ora</i>, né mai più ci sarà. <sup id="toc_858">22</sup>E se quei giorni non fossero abbreviati, nessun vivente si salverebbe; ma a causa degli eletti quei giorni saranno abbreviati. <sup id="toc_859">23</sup>Allora se qualcuno vi dirà: Ecco, il Cristo è qui, o: È là, non ci credete. <sup id="toc_860">24</sup>Sorgeranno infatti falsi cristi e falsi profeti e faranno grandi portenti e miracoli, così da indurre in errore, se possibile, anche gli eletti. <sup id="toc_861">25</sup>Ecco, io ve l’ho predetto.</p>
  <p><sup id="toc_862">26</sup>Se dunque vi diranno: Ecco, è nel deserto, non ci andate; o: È in casa, non ci credete. <sup id="toc_863">27</sup>Come la folgore viene da oriente e brilla fino a occidente, così sarà la venuta del Figlio dell’uomo. <sup id="toc_864">28</sup>Dovunque sarà il cadavere, ivi si raduneranno gli avvoltoi.</p>
  <p><sup id="toc_865">29</sup>Subito dopo la tribolazione di quei giorni,</p>
  <p class="testo_rientrato"><i>il sole si oscurerà, la luna non darà più la sua luce,<br/>
gli astri cadranno</i>
dal cielo<br/> <i>e le potenze dei cieli</i>
saranno sconvolte.</p>
  <p><sup id="toc_866">30</sup>Allora comparirà nel cielo il segno del Figlio dell’uomo e <i>allora si batteranno il petto tutte le tribù della terra</i>, e vedranno <i>il Figlio dell’uomo venire sopra le nubi del cielo</i>
con grande potenza e gloria. <sup id="toc_867">31</sup>Egli manderà i suoi angeli con una grande tromba e raduneranno tutti i suoi eletti dai quattro venti, da un estremo all’altro dei cieli.</p>
  <p><sup id="toc_868">32</sup>Dal fico poi imparate la parabola: quando ormai il suo ramo diventa tenero e spuntano le foglie, sapete che l’estate è vicina. <sup id="toc_869">33</sup>Così anche voi, quando vedrete tutte queste cose, sappiate che Egli è proprio alle porte. <sup id="toc_870">34</sup>In verità vi dico: non passerà questa generazione prima che tutto questo accada. <sup id="toc_871">35</sup>Il cielo e la terra passeranno, ma le mie parole non passeranno.</p>
  <p><sup id="toc_872">36</sup>Quanto a quel giorno e a quell’ora, però, nessuno lo sa, neanche gli angeli del cielo e neppure il Figlio, ma solo il Padre.</p>
  <p><sup id="toc_873">37</sup>Come fu ai giorni di Noè, così sarà la venuta del Figlio dell’uomo. <sup id="toc_874">38</sup>Infatti, come nei giorni che precedettero il diluvio mangiavano e bevevano, prendevano moglie e marito, fino a quando Noè entrò nell’arca, <sup id="toc_875">39</sup>e non si accorsero di nulla finché venne il diluvio e inghiottì tutti, così sarà anche alla venuta del Figlio dell’uomo. <sup id="toc_876">40</sup>Allora due uomini saranno nel campo: uno sarà preso e l’altro lasciato. <sup id="toc_877">41</sup>Due donne macineranno alla mola: una sarà presa e l’altra lasciata.</p>
  <p><sup id="toc_878">42</sup>Vegliate dunque, perché non sapete in quale giorno il Signore vostro verrà. <sup id="toc_879">43</sup>Questo considerate: se il padrone di casa sapesse in quale ora della notte viene il ladro, veglierebbe e non si lascerebbe scassinare la casa. <sup id="toc_880">44</sup>Perciò anche voi state pronti, perché nell’ora che non immaginate, il Figlio dell’uomo verrà.</p>
  <p><sup id="toc_881">45</sup>Qual è dunque il servo fidato e prudente che il padrone ha preposto ai suoi domestici con l’incarico di dar loro il cibo al tempo dovuto? <sup id="toc_882">46</sup>Beato quel servo che il padrone al suo ritorno troverà ad agire così! <sup id="toc_883">47</sup>In verità vi dico: gli affiderà l’amministrazione di tutti i suoi beni. <sup id="toc_884">48</sup>Ma se questo servo malvagio dicesse in cuor suo: Il mio padrone tarda a venire, <sup id="toc_885">49</sup>e cominciasse a percuotere i suoi compagni e a bere e a mangiare con gli ubriaconi, <sup id="toc_886">50</sup>arriverà il padrone quando il servo non se l’aspetta e nell’ora che non sa, <sup id="toc_887">51</sup>lo punirà con rigore e gli infliggerà la sorte che gli ipocriti si meritano: e là sarà pianto e stridore di denti.</p>
  <h3 id="toc_888">25</h3>
  <p><sup id="toc_889">1</sup>Il regno dei cieli è simile a dieci vergini che, prese le loro lampade, uscirono incontro allo sposo. <sup id="toc_890">2</sup>Cinque di esse erano stolte e cinque sagge; <sup id="toc_891">3</sup>le stolte presero le lampade, ma non presero con sé olio; <sup id="toc_892">4</sup>le sagge invece, insieme alle lampade, presero anche dell’olio in piccoli vasi. <sup id="toc_893">5</sup>Poiché lo sposo tardava, si assopirono tutte e dormirono. <sup id="toc_894">6</sup>A mezzanotte si levò un grido: Ecco lo sposo, andategli incontro! <sup id="toc_895">7</sup>Allora tutte quelle vergini si destarono e prepararono le loro lampade. <sup id="toc_896">8</sup>E le stolte dissero alle sagge: Dateci del vostro olio, perché le nostre lampade si spengono. <sup id="toc_897">9</sup>Ma le sagge risposero: No, che non abbia a mancare per noi e per voi; andate piuttosto dai venditori e compratevene. <sup id="toc_898">10</sup>Ora, mentre quelle andavano per comprare l’olio, arrivò lo sposo e le vergini che erano pronte entrarono con lui alle nozze, e la porta fu chiusa. <sup id="toc_899">11</sup>Più tardi arrivarono anche le altre vergini e incominciarono a dire: Signore, signore, aprici! <sup id="toc_900">12</sup>Ma egli rispose: In verità vi dico: non vi conosco. <sup id="toc_901">13</sup>Vegliate dunque, perché non sapete né il giorno né l’ora.</p>
  <p><sup id="toc_902">14</sup>Avverrà come di un uomo che, partendo per un viaggio, chiamò i suoi servi e consegnò loro i suoi beni. <sup id="toc_903">15</sup>A uno diede cinque talenti, a un altro due, a un altro uno, a ciascuno secondo la sua capacità, e partì. <sup id="toc_904">16</sup>Colui che aveva ricevuto cinque talenti, andò subito a impiegarli e ne guadagnò altri cinque. <sup id="toc_905">17</sup>Così anche quello che ne aveva ricevuti due, ne guadagnò altri due. <sup id="toc_906">18</sup>Colui invece che aveva ricevuto un solo talento, andò a fare una buca nel terreno e vi nascose il denaro del suo padrone. <sup id="toc_907">19</sup>Dopo molto tempo il padrone di quei servi tornò, e volle regolare i conti con loro. <sup id="toc_908">20</sup>Colui che aveva ricevuto cinque talenti, ne presentò altri cinque, dicendo: Signore, mi hai consegnato cinque talenti; ecco, ne ho guadagnati altri cinque. <sup id="toc_909">21</sup>Bene, servo buono e fedele, gli disse il suo padrone, sei stato fedele nel poco, ti darò autorità su molto; prendi parte alla gioia del tuo padrone. <sup id="toc_910">22</sup>Presentatosi poi colui che aveva ricevuto due talenti, disse: Signore, mi hai consegnato due talenti; vedi, ne ho guadagnati altri due. <sup id="toc_911">23</sup>Bene, servo buono e fedele, gli rispose il padrone, sei stato fedele nel poco, ti darò autorità su molto; prendi parte alla gioia del tuo padrone. <sup id="toc_912">24</sup>Venuto infine colui che aveva ricevuto un solo talento, disse: Signore, so che sei un uomo duro, che mieti dove non hai seminato e raccogli dove non hai sparso; <sup id="toc_913">25</sup>per paura andai a nascondere il tuo talento sotterra; ecco qui il tuo. <sup id="toc_914">26</sup>Il padrone gli rispose: Servo malvagio e infingardo, sapevi che mieto dove non ho seminato e raccolgo dove non ho sparso; <sup id="toc_915">27</sup>avresti dovuto affidare il mio denaro ai banchieri e così, ritornando, avrei ritirato il mio con l’interesse. <sup id="toc_916">28</sup>Toglietegli dunque il talento, e datelo a chi ha i dieci talenti. <sup id="toc_917">29</sup>Perché a chiunque ha sarà dato e sarà nell’abbondanza; ma a chi non ha sarà tolto anche quello che ha. <sup id="toc_918">30</sup>E il servo fannullone gettatelo fuori nelle tenebre; là sarà pianto e stridore di denti.</p>
  <p><sup id="toc_919">31</sup>Quando il Figlio dell’uomo verrà nella sua gloria con tutti i suoi angeli, si siederà sul trono della sua gloria. <sup id="toc_920">32</sup>E saranno riunite davanti a lui tutte le genti, ed egli separerà gli uni dagli altri, come il pastore separa le pecore dai capri, <sup id="toc_921">33</sup>e porrà le pecore alla sua destra e i capri alla sinistra. <sup id="toc_922">34</sup>Allora il re dirà a quelli che stanno alla sua destra: Venite, benedetti del Padre mio, ricevete in eredità il regno preparato per voi fin dalla fondazione del mondo. <sup id="toc_923">35</sup>Perché io ho avuto fame e mi avete dato da mangiare, ho avuto sete e mi avete dato da bere; ero forestiero e mi avete ospitato, <sup id="toc_924">36</sup>nudo e mi avete vestito, malato e mi avete visitato, carcerato e siete venuti a trovarmi. <sup id="toc_925">37</sup>Allora i giusti gli risponderanno: Signore, quando mai ti abbiamo veduto affamato e ti abbiamo dato da mangiare, assetato e ti abbiamo dato da bere? <sup id="toc_926">38</sup>Quando ti abbiamo visto forestiero e ti abbiamo ospitato, o nudo e ti abbiamo vestito? <sup id="toc_927">39</sup>E quando ti abbiamo visto ammalato o in carcere e siamo venuti a visitarti? <sup id="toc_928">40</sup>Rispondendo, il re dirà loro: In verità vi dico: ogni volta che avete fatto queste cose a uno solo di questi miei fratelli più piccoli, l’avete fatto a me. <sup id="toc_929">41</sup>Poi dirà a quelli alla sua sinistra: Via, lontano da me, maledetti, nel fuoco eterno, preparato per il diavolo e per i suoi angeli. <sup id="toc_930">42</sup>Perché ho avuto fame e non mi avete dato da mangiare; ho avuto sete e non mi avete dato da bere; <sup id="toc_931">43</sup>ero forestiero e non mi avete ospitato, nudo e non mi avete vestito, malato e in carcere e non mi avete visitato. <sup id="toc_932">44</sup>Anch’essi allora risponderanno: Signore, quando mai ti abbiamo visto affamato o assetato o forestiero o nudo o malato o in carcere e non ti abbiamo assistito? <sup id="toc_933">45</sup>Ma egli risponderà: In verità vi dico: ogni volta che non avete fatto queste cose a uno di questi miei fratelli più piccoli, non l’avete fatto a me. <sup id="toc_934">46</sup>E se ne andranno, questi al supplizio eterno, e i giusti alla vita eterna”.</p>
  <h3 id="toc_935">26</h3>
  <p><sup id="toc_936">1</sup>Terminati tutti questi discorsi, Gesù disse ai suoi discepoli: <sup id="toc_937">2</sup>“Voi sapete che fra due giorni è Pasqua e che il Figlio dell’uomo sarà consegnato per essere crocifisso”.</p>
  <p><sup id="toc_938">3</sup>Allora i sommi sacerdoti e gli anziani del popolo si riunirono nel palazzo del sommo sacerdote, che si chiamava Caifa, <sup id="toc_939">4</sup>e tennero consiglio per arrestare con un inganno Gesù e farlo morire. <sup id="toc_940">5</sup>Ma dicevano: “Non durante la festa, perché non avvengano tumulti fra il popolo”.</p>
  <p><sup id="toc_941">6</sup>Mentre Gesù si trovava a Betània, in casa di Simone il lebbroso, <sup id="toc_942">7</sup>gli si avvicinò una donna con un vaso di alabastro di olio profumato molto prezioso, e glielo versò sul capo mentre stava a mensa. <sup id="toc_943">8</sup>I discepoli vedendo ciò si sdegnarono e dissero: “Perché questo spreco? <sup id="toc_944">9</sup>Lo si poteva vendere a caro prezzo per darlo ai poveri!”. <sup id="toc_945">10</sup>Ma Gesù, accortosene, disse loro: “Perché infastidite questa donna? Essa ha compiuto un’azione buona verso di me. <sup id="toc_946">11</sup>I poveri infatti li avete sempre con voi, me, invece, non sempre mi avete. <sup id="toc_947">12</sup>Versando questo olio sul mio corpo, lo ha fatto in vista della mia sepoltura. <sup id="toc_948">13</sup>In verità vi dico: dovunque sarà predicato questo vangelo, nel mondo intero, sarà detto anche ciò che essa ha fatto, in ricordo di lei”.</p>
  <p><sup id="toc_949">14</sup>Allora uno dei Dodici, chiamato Giuda Iscariota, andò dai sommi sacerdoti <sup id="toc_950">15</sup>e disse: “Quanto mi volete dare perché io ve lo consegni?”. E quelli gli <i>fissarono trenta monete d’argento</i>. <sup id="toc_951">16</sup>Da quel momento cercava l’occasione propizia per consegnarlo.</p>
  <p><sup id="toc_952">17</sup>Il primo giorno degli Azzimi, i discepoli si avvicinarono a Gesù e gli dissero: “Dove vuoi che ti prepariamo, per mangiare la Pasqua?”. <sup id="toc_953">18</sup>Ed egli rispose: “Andate in città, da un tale, e ditegli: Il Maestro ti manda a dire: Il mio tempo è vicino; farò la Pasqua da te con i miei discepoli”. <sup id="toc_954">19</sup>I discepoli fecero come aveva loro ordinato Gesù, e prepararono la Pasqua.</p>
  <p><sup id="toc_955">20</sup>Venuta la sera, si mise a mensa con i Dodici. <sup id="toc_956">21</sup>Mentre mangiavano disse: “In verità io vi dico, uno di voi mi tradirà”. <sup id="toc_957">22</sup>Ed essi, addolorati profondamente, incominciarono ciascuno a domandargli: “Sono forse io, Signore?”. <sup id="toc_958">23</sup>Ed egli rispose: “Colui che ha intinto con me la mano nel piatto, quello mi tradirà. <sup id="toc_959">24</sup>Il Figlio dell’uomo se ne va, come è scritto di lui, ma guai a colui dal quale il Figlio dell’uomo viene tradito; sarebbe meglio per quell’uomo se non fosse mai nato!”. <sup id="toc_960">25</sup>Giuda, il traditore, disse: “Rabbì, sono forse io?”. Gli rispose: “Tu l’hai detto”.</p>
  <p><sup id="toc_961">26</sup>Ora, mentre essi mangiavano, Gesù prese il pane e, pronunziata la benedizione, lo spezzò e lo diede ai discepoli dicendo: “Prendete e mangiate; questo è il mio corpo”. <sup id="toc_962">27</sup>Poi prese il calice e, dopo aver reso grazie, lo diede loro, dicendo: “Bevetene tutti, <sup id="toc_963">28</sup>perché questo è il mio sangue dell’alleanza, versato per molti, in remissione dei peccati. <sup id="toc_964">29</sup>Io vi dico che da ora non berrò più di questo frutto della vite fino al giorno in cui lo berrò nuovo con voi nel regno del Padre mio”.</p>
  <p><sup id="toc_965">30</sup>E dopo aver cantato l’inno, uscirono verso il monte degli Ulivi. <sup id="toc_966">31</sup>Allora Gesù disse loro: “Voi tutti vi scandalizzerete per causa mia in questa notte. Sta scritto infatti:</p>
  <p class="testo_rientrato"><i>Percuoterò il pastore<br/>
e saranno disperse le pecore del gregge,</i></p>
  <p><sup id="toc_967">32</sup>ma dopo la mia risurrezione, vi precederò in Galilea”. <sup id="toc_968">33</sup>E Pietro gli disse: “Anche se tutti si scandalizzassero di te, io non mi scandalizzerò mai”. <sup id="toc_969">34</sup>Gli disse Gesù: “In verità ti dico: questa notte stessa, prima che il gallo canti, mi rinnegherai tre volte”. <sup id="toc_970">35</sup>E Pietro gli rispose: “Anche se dovessi morire con te, non ti rinnegherò”. Lo stesso dissero tutti gli altri discepoli.</p>
  <p><sup id="toc_971">36</sup>Allora Gesù andò con loro in un podere, chiamato Getsèmani, e disse ai discepoli: “Sedetevi qui, mentre io vado là a pregare”. <sup id="toc_972">37</sup>E presi con sé Pietro e i due figli di Zebedèo, cominciò a provare tristezza e angoscia. <sup id="toc_973">38</sup>Disse loro: “La mia anima è triste fino alla morte; restate qui e vegliate con me”. <sup id="toc_974">39</sup>E avanzatosi un poco, si prostrò con la faccia a terra e pregava dicendo: “Padre mio, se è possibile, passi da me questo calice! Però non come voglio io, ma come vuoi tu!”. <sup id="toc_975">40</sup>Poi tornò dai discepoli e li trovò che dormivano. E disse a Pietro: “Così non siete stati capaci di vegliare un’ora sola con me? <sup id="toc_976">41</sup>Vegliate e pregate, per non cadere in tentazione. Lo spirito è pronto, ma la carne è debole”. <sup id="toc_977">42</sup>E di nuovo, allontanatosi, pregava dicendo: “Padre mio, se questo calice non può passare da me senza che io lo beva, sia fatta la tua volontà”. <sup id="toc_978">43</sup>E tornato di nuovo trovò i suoi che dormivano, perché gli occhi loro si erano appesantiti. <sup id="toc_979">44</sup>E lasciatili, si allontanò di nuovo e pregò per la terza volta, ripetendo le stesse parole. <sup id="toc_980">45</sup>Poi si avvicinò ai discepoli e disse loro: “Dormite ormai e riposate! Ecco, è giunta l’ora nella quale il Figlio dell’uomo sarà consegnato in mano ai peccatori. <sup id="toc_981">46</sup>Alzatevi, andiamo; ecco, colui che mi tradisce si avvicina”.</p>
  <p><sup id="toc_982">47</sup>Mentre parlava ancora, ecco arrivare Giuda, uno dei Dodici, e con lui una gran folla con spade e bastoni, mandata dai sommi sacerdoti e dagli anziani del popolo. <sup id="toc_983">48</sup>Il traditore aveva dato loro questo segnale dicendo: “Quello che bacerò, è lui; arrestatelo!”. <sup id="toc_984">49</sup>E subito si avvicinò a Gesù e disse: “Salve, Rabbì!”. E lo baciò. <sup id="toc_985">50</sup>E Gesù gli disse: “Amico, per questo sei qui!”. Allora si fecero avanti e misero le mani addosso a Gesù e lo arrestarono. <sup id="toc_986">51</sup>Ed ecco, uno di quelli che erano con Gesù, messa mano alla spada, la estrasse e colpì il servo del sommo sacerdote staccandogli un orecchio.</p>
  <p><sup id="toc_987">52</sup>Allora Gesù gli disse: “Rimetti la spada nel fodero, perché tutti quelli che mettono mano alla spada periranno di spada. <sup id="toc_988">53</sup>Pensi forse che io non possa pregare il Padre mio, che mi darebbe subito più di dodici legioni di angeli? <sup id="toc_989">54</sup>Ma come allora si adempirebbero le Scritture, secondo le quali così deve avvenire?”. <sup id="toc_990">55</sup>In quello stesso momento Gesù disse alla folla: “Siete usciti come contro un brigante, con spade e bastoni, per catturarmi. Ogni giorno stavo seduto nel tempio ad insegnare, e non mi avete arrestato. <sup id="toc_991">56</sup>Ma tutto questo è avvenuto perché si adempissero le Scritture dei profeti”. Allora tutti i discepoli, abbandonatolo, fuggirono.</p>
  <p><sup id="toc_992">57</sup>Or quelli che avevano arrestato Gesù, lo condussero dal sommo sacerdote Caifa, presso il quale già si erano riuniti gli scribi e gli anziani. <sup id="toc_993">58</sup>Pietro intanto lo aveva seguito da lontano fino al palazzo del sommo sacerdote; ed entrato anche lui, si pose a sedere tra i servi, per vedere la conclusione.</p>
  <p><sup id="toc_994">59</sup>I sommi sacerdoti e tutto il sinedrio cercavano qualche falsa testimonianza contro Gesù, per condannarlo a morte; <sup id="toc_995">60</sup>ma non riuscirono a trovarne alcuna, pur essendosi fatti avanti molti falsi testimoni. <sup id="toc_996">61</sup>Finalmente se ne presentarono due, che affermarono: “Costui ha dichiarato: Posso distruggere il tempio di Dio e ricostruirlo in tre giorni”. <sup id="toc_997">62</sup>Alzatosi il sommo sacerdote gli disse: “Non rispondi nulla? Che cosa testimoniano costoro contro di te?”. <sup id="toc_998">63</sup>Ma Gesù taceva. Allora il sommo sacerdote gli disse: “Ti scongiuro, per il Dio vivente, perché ci dica se tu sei il Cristo, il Figlio di Dio”. <sup id="toc_999">64</sup>“Tu l’hai detto, gli rispose Gesù, anzi io vi dico:</p>
  <p class="testo_rientrato">d’ora innanzi vedrete <i>il Figlio dell’uomo<br/>
seduto alla destra di Dio,<br/>
e venire sulle nubi del cielo</i>“.</p>
  <p><sup id="toc_1000">65</sup>Allora il sommo sacerdote si stracciò le vesti dicendo: “Ha bestemmiato! Perché abbiamo ancora bisogno di testimoni? Ecco, ora avete udito la bestemmia; <sup id="toc_1001">66</sup>che ve ne pare?”. E quelli risposero: “È reo di morte!”. <sup id="toc_1002">67</sup>Allora gli sputarono in faccia e lo schiaffeggiarono; altri lo bastonavano, <sup id="toc_1003">68</sup>dicendo: “Indovina, Cristo! Chi è che ti ha percosso?”.</p>
  <p><sup id="toc_1004">69</sup>Pietro intanto se ne stava seduto fuori, nel cortile. Una serva gli si avvicinò e disse: “Anche tu eri con Gesù, il Galileo!”. <sup id="toc_1005">70</sup>Ed egli negò davanti a tutti: “Non capisco che cosa tu voglia dire”. <sup id="toc_1006">71</sup>Mentre usciva verso l’atrio, lo vide un’altra serva e disse ai presenti: “Costui era con Gesù, il Nazareno”. <sup id="toc_1007">72</sup>Ma egli negò di nuovo giurando: “Non conosco quell’uomo”. <sup id="toc_1008">73</sup>Dopo un poco, i presenti gli si accostarono e dissero a Pietro: “Certo anche tu sei di quelli; la tua parlata ti tradisce!”. <sup id="toc_1009">74</sup>Allora egli cominciò a imprecare e a giurare: “Non conosco quell’uomo!”. E subito un gallo cantò. <sup id="toc_1010">75</sup>E Pietro si ricordò delle parole dette da Gesù: “Prima che il gallo canti, mi rinnegherai tre volte”. E uscito all’aperto, pianse amaramente.</p>
  <div class="div_img">
    <p class="testo_centrato"><img alt="descrizione_della_figura" class="img" id="x1004" src="../Images/frezzotti_pietrorinnegagesu.jpg"/></p>
    <p class="testo_centrato testo_didascalia"><i>Pietro rinnega Gesù tre volte (Vangelo secondo Matteo 26,74/75)</i><br/><span class="testo_piccolo">Pietro rinnega Gesù tre volte. Frezzotti, Benedetta: china su carta. 9 novembre 2001</span></p>
  </div>
  <h3 id="toc_1011">27</h3>
  <p><sup id="toc_1012">1</sup>Venuto il mattino, tutti i sommi sacerdoti e gli anziani del popolo tennero consiglio contro Gesù, per farlo morire. <sup id="toc_1013">2</sup>Poi, messolo in catene, lo condussero e consegnarono al governatore Pilato.</p>
  <p><sup id="toc_1014">3</sup>Allora Giuda, il traditore, vedendo che Gesù era stato condannato, si pentì e riportò le trenta monete d’argento ai sommi sacerdoti e agli anziani <sup id="toc_1015">4</sup>dicendo: “Ho peccato, perché ho tradito sangue innocente”. Ma quelli dissero: “Che ci riguarda? Veditela tu!”. <sup id="toc_1016">5</sup>Ed egli, gettate le monete d’argento nel tempio, si allontanò e andò ad impiccarsi. <sup id="toc_1017">6</sup>Ma i sommi sacerdoti, raccolto quel denaro, dissero: “Non è lecito metterlo nel tesoro, perché è prezzo di sangue”. <sup id="toc_1018">7</sup>E tenuto consiglio, comprarono con esso il Campo del vasaio per la sepoltura degli stranieri. <sup id="toc_1019">8</sup>Perciò quel campo fu denominato “Campo di sangue” fino al giorno d’oggi. <sup id="toc_1020">9</sup>Allora si adempì quanto era stato detto dal profeta Geremia: <i>E presero trenta denari d’argento, il prezzo del venduto, che i figli di Israele avevano mercanteggiato, <sup id="toc_1021">10</sup>e li diedero per il campo del vasaio, come mi aveva ordinato il Signore.</i></p>
  <p><sup id="toc_1022">11</sup>Gesù intanto comparve davanti al governatore, e il governatore l’interrogò dicendo: “Sei tu il re dei Giudei?”. Gesù rispose “Tu lo dici”. <sup id="toc_1023">12</sup>E mentre lo accusavano i sommi sacerdoti e gli anziani, non rispondeva nulla. <sup id="toc_1024">13</sup>Allora Pilato gli disse: “Non senti quante cose attestano contro di te?”. <sup id="toc_1025">14</sup>Ma Gesù non gli rispose neanche una parola, con grande meraviglia del governatore.</p>
  <p><sup id="toc_1026">15</sup>Il governatore era solito, per ciascuna festa di Pasqua, rilasciare al popolo un prigioniero, a loro scelta. <sup id="toc_1027">16</sup>Avevano in quel tempo un prigioniero famoso, detto Barabba. <sup id="toc_1028">17</sup>Mentre quindi si trovavano riuniti, Pilato disse loro: “Chi volete che vi rilasci: Barabba o Gesù chiamato il Cristo?”. <sup id="toc_1029">18</sup>Sapeva bene infatti che glielo avevano consegnato per invidia.</p>
  <p><sup id="toc_1030">19</sup>Mentre egli sedeva in tribunale, sua moglie gli mandò a dire: “Non avere a che fare con quel giusto; perché oggi fui molto turbata in sogno, per causa sua”. <sup id="toc_1031">20</sup>Ma i sommi sacerdoti e gli anziani persuasero la folla a richiedere Barabba e a far morire Gesù. <sup id="toc_1032">21</sup>Allora il governatore domandò: “Chi dei due volete che vi rilasci?”. Quelli risposero: “Barabba!”. <sup id="toc_1033">22</sup>Disse loro Pilato: “Che farò dunque di Gesù chiamato il Cristo?”. Tutti gli risposero: “Sia crocifisso!”. <sup id="toc_1034">23</sup>Ed egli aggiunse: “Ma che male ha fatto?”. Essi allora urlarono: “Sia crocifisso!”.</p>
  <p><sup id="toc_1035">24</sup>Pilato, visto che non otteneva nulla, anzi che il tumulto cresceva sempre più, presa dell’acqua, si lavò le mani davanti alla folla: “Non sono responsabile, disse, di questo sangue; vedetevela voi!”. <sup id="toc_1036">25</sup>E tutto il popolo rispose: “Il suo sangue ricada sopra di noi e sopra i nostri figli”. <sup id="toc_1037">26</sup>Allora rilasciò loro Barabba e, dopo aver fatto flagellare Gesù, lo consegnò ai soldati perché fosse crocifisso.</p>
  <p><sup id="toc_1038">27</sup>Allora i soldati del governatore condussero Gesù nel pretorio e gli radunarono attorno tutta la coorte. <sup id="toc_1039">28</sup>Spogliatolo, gli misero addosso un manto scarlatto <sup id="toc_1040">29</sup>e, intrecciata una corona di spine, gliela posero sul capo, con una canna nella destra; poi mentre gli si inginocchiavano davanti, lo schernivano: “Salve, re dei Giudei!”. <sup id="toc_1041">30</sup>E sputandogli addosso, gli tolsero di mano la canna e lo percuotevano sul capo. <sup id="toc_1042">31</sup>Dopo averlo così schernito, lo spogliarono del mantello, gli fecero indossare i suoi vestiti e lo portarono via per crocifiggerlo.</p>
  <p><sup id="toc_1043">32</sup>Mentre uscivano, incontrarono un uomo di Cirene, chiamato Simone, e lo costrinsero a prender su la croce di lui. <sup id="toc_1044">33</sup>Giunti a un luogo detto Gòlgota, che significa luogo del cranio, <sup id="toc_1045">34</sup>gli <i>diedero da bere vino</i>
mescolato con <i>fiele</i>; ma egli, assaggiatolo, non ne volle bere. <sup id="toc_1046">35</sup>Dopo averlo quindi crocifisso, <i>si spartirono le</i>
sue <i>vesti tirandole a sorte</i>. <sup id="toc_1047">36</sup>E sedutisi, gli facevano la guardia. <sup id="toc_1048">37</sup>Al di sopra del suo capo, posero la motivazione scritta della sua condanna: “<i>Questi è Gesù, il re dei Giudei</i>“.</p>
  <div class="div_img">
    <p class="testo_centrato"><img alt="Crocefissione" class="img" id="x1005" src="../Images/cereser_crocefissione.jpg"/></p>
    <p class="testo_centrato testo_didascalia"><i>Crocefissione.</i><br/><span class="testo_piccolo">Crocefissione. Cereser, Gianfranco: tempera su legno, figura ispirata ispirata ad un evangeliario irlandese del sec. X, 31 gennaio 2006</span></p>
  </div>
  <p><sup id="toc_1049">38</sup>Insieme con lui furono crocifissi due ladroni, uno a destra e uno a sinistra.</p>
  <p><sup id="toc_1050">39</sup>E quelli che passavano di là lo insultavano <i>scuotendo il capo</i>
e dicendo: <sup id="toc_1051">40</sup>“Tu che distruggi il tempio e lo ricostruisci in tre giorni, salva te stesso! Se tu sei Figlio di Dio, scendi dalla croce!”. <sup id="toc_1052">41</sup>Anche i sommi sacerdoti con gli scribi e gli anziani lo schernivano: <sup id="toc_1053">42</sup>“Ha salvato gli altri, non può salvare se stesso. È il re d’Israele, scenda ora dalla croce e gli crederemo. <sup id="toc_1054">43</sup><i>Ha confidato in Dio; lo liberi lui</i>
ora, <i>se gli vuol bene</i>. Ha detto infatti: Sono Figlio di Dio!”. <sup id="toc_1055">44</sup>Anche i ladroni crocifissi con lui lo oltraggiavano allo stesso modo.</p>
  <p><sup id="toc_1056">45</sup>Da mezzogiorno fino alle tre del pomeriggio si fece buio su tutta la terra. <sup id="toc_1057">46</sup>Verso le tre, Gesù gridò a gran voce: “<i>Elì, Elì, lemà sabactàni?</i>“, che significa: “<i>Dio mio, Dio mio, perché mi hai abbandonato?</i>“. <sup id="toc_1058">47</sup>Udendo questo, alcuni dei presenti dicevano: “Costui chiama Elia”. <sup id="toc_1059">48</sup>E subito uno di loro corse a prendere una spugna e, imbevutala <i>di aceto</i>, la fissò su una canna e così gli <i>dava da bere</i>. <sup id="toc_1060">49</sup>Gli altri dicevano: “Lascia, vediamo se viene Elia a salvarlo!”. <sup id="toc_1061">50</sup>E Gesù, emesso un alto grido, spirò.</p>
  <p><sup id="toc_1062">51</sup>Ed ecco il velo del tempio si squarciò in due da cima a fondo, la terra si scosse, le rocce si spezzarono, <sup id="toc_1063">52</sup>i sepolcri si aprirono e molti corpi di santi morti risuscitarono. <sup id="toc_1064">53</sup>E uscendo dai sepolcri, dopo la sua risurrezione, entrarono nella città santa e apparvero a molti. <sup id="toc_1065">54</sup>Il centurione e quelli che con lui facevano la guardia a Gesù, sentito il terremoto e visto quel che succedeva, furono presi da grande timore e dicevano: “Davvero costui era Figlio di Dio!”.</p>
  <p><sup id="toc_1066">55</sup>C’erano anche là molte donne che stavano a osservare da lontano; esse avevano seguito Gesù dalla Galilea per servirlo. <sup id="toc_1067">56</sup>Tra costoro Maria di Màgdala, Maria madre di Giacomo e di Giuseppe, e la madre dei figli di Zebedèo.</p>
  <p><sup id="toc_1068">57</sup>Venuta la sera giunse un uomo ricco di Arimatéa, chiamato Giuseppe, il quale era diventato anche lui discepolo di Gesù. <sup id="toc_1069">58</sup>Egli andò da Pilato e gli chiese il corpo di Gesù. Allora Pilato ordinò che gli fosse consegnato. <sup id="toc_1070">59</sup>Giuseppe, preso il corpo di Gesù, lo avvolse in un candido lenzuolo <sup id="toc_1071">60</sup>e lo depose nella sua tomba nuova, che si era fatta scavare nella roccia; rotolata poi una gran pietra sulla porta del sepolcro, se ne andò. <sup id="toc_1072">61</sup>Erano lì, davanti al sepolcro, Maria di Màgdala e l’altra Maria.</p>
  <p><sup id="toc_1073">62</sup>Il giorno seguente, quello dopo la Parasceve, si riunirono presso Pilato i sommi sacerdoti e i farisei, dicendo: <sup id="toc_1074">63</sup>“Signore, ci siamo ricordati che quell’impostore disse mentre era vivo: Dopo tre giorni risorgerò. <sup id="toc_1075">64</sup>Ordina dunque che sia vigilato il sepolcro fino al terzo giorno, perché non vengano i suoi discepoli, lo rubino e poi dicano al popolo: È risuscitato dai morti. Così quest’ultima impostura sarebbe peggiore della prima!”. <sup id="toc_1076">65</sup>Pilato disse loro: “Avete la vostra guardia, andate e assicuratevi come credete”. <sup id="toc_1077">66</sup>Ed essi andarono e assicurarono il sepolcro, sigillando la pietra e mettendovi la guardia.</p>
  <h3 id="toc_1078">28</h3>
  <p><sup id="toc_1079">1</sup>Passato il sabato, all’alba del primo giorno della settimana, Maria di Màgdala e l’altra Maria andarono a visitare il sepolcro. <sup id="toc_1080">2</sup>Ed ecco che vi fu un gran terremoto: un angelo del Signore, sceso dal cielo, si accostò, rotolò la pietra e si pose a sedere su di essa. <sup id="toc_1081">3</sup>Il suo aspetto era come la folgore e il suo vestito bianco come la neve. <sup id="toc_1082">4</sup>Per lo spavento che ebbero di lui le guardie tremarono tramortite. <sup id="toc_1083">5</sup>Ma l’angelo disse alle donne: “Non abbiate paura, voi! So che cercate Gesù il crocifisso. <sup id="toc_1084">6</sup>Non è qui. È risorto, come aveva detto; venite a vedere il luogo dove era deposto. <sup id="toc_1085">7</sup>Presto, andate a dire ai suoi discepoli: È risuscitato dai morti, e ora vi precede in Galilea; là lo vedrete. Ecco, io ve l’ho detto”. <sup id="toc_1086">8</sup>Abbandonato in fretta il sepolcro, con timore e gioia grande, le donne corsero a dare l’annunzio ai suoi discepoli.</p>
  <p><sup id="toc_1087">9</sup>Ed ecco Gesù venne loro incontro dicendo: “Salute a voi”. Ed esse, avvicinatesi, gli presero i piedi e lo adorarono. <sup id="toc_1088">10</sup>Allora Gesù disse loro: “Non temete; andate ad annunziare ai miei fratelli che vadano in Galilea e là mi vedranno”.</p>
  <p><sup id="toc_1089">11</sup>Mentre esse erano per via, alcuni della guardia giunsero in città e annunziarono ai sommi sacerdoti quanto era accaduto. <sup id="toc_1090">12</sup>Questi si riunirono allora con gli anziani e deliberarono di dare una buona somma di denaro ai soldati dicendo: <sup id="toc_1091">13</sup>“Dichiarate: i suoi discepoli sono venuti di notte e l’hanno rubato, mentre noi dormivamo. <sup id="toc_1092">14</sup>E se mai la cosa verrà all’orecchio del governatore noi lo persuaderemo e vi libereremo da ogni noia”. <sup id="toc_1093">15</sup>Quelli, preso il denaro, fecero secondo le istruzioni ricevute. Così questa diceria si è divulgata fra i Giudei fino ad oggi.</p>
  <p><sup id="toc_1094">16</sup>Gli undici discepoli, intanto, andarono in Galilea, sul monte che Gesù aveva loro fissato. <sup id="toc_1095">17</sup>Quando lo videro, gli si prostrarono innanzi; alcuni però dubitavano. <sup id="toc_1096">18</sup>E Gesù, avvicinatosi, disse loro: “Mi è stato dato ogni potere in cielo e in terra. <sup id="toc_1097">19</sup>Andate dunque e ammaestrate tutte le nazioni, battezzandole nel nome del Padre e del Figlio e dello Spirito santo, <sup id="toc_1098">20</sup>insegnando loro ad osservare tutto ciò che vi ho comandato. Ecco, io sono con voi tutti i giorni, fino alla fine del mondo”.</p>
</body>
</html>