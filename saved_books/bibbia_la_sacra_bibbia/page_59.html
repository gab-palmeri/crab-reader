<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: Lettere di san Paolo</h1>
  <h2 id="toc_1">Prima lettera ai Corinzi</h2>
  <h3 id="toc_2">1</h3>
  <p><sup id="toc_3">1</sup>Paolo, chiamato ad essere apostolo di Gesù Cristo per volontà di Dio, e il fratello Sòstene, <sup id="toc_4">2</sup>alla Chiesa di Dio che è in Corinto, a coloro che sono stati santificati in Cristo Gesù, chiamati ad essere santi insieme a tutti quelli che in ogni luogo invocano il nome del Signore nostro Gesù Cristo, Signore nostro e loro: <sup id="toc_5">3</sup>grazia a voi e pace da Dio Padre nostro e dal Signore Gesù Cristo.</p>
  <p><sup id="toc_6">4</sup>Ringrazio continuamente il mio Dio per voi, a motivo della grazia di Dio che vi è stata data in Cristo Gesù, <sup id="toc_7">5</sup>perché in lui siete stati arricchiti di tutti i doni, quelli della parola e quelli della scienza. <sup id="toc_8">6</sup>La testimonianza di Cristo si è infatti stabilita tra voi così saldamente, <sup id="toc_9">7</sup>che nessun dono di grazia più vi manca, mentre aspettate la manifestazione del Signore nostro Gesù Cristo. <sup id="toc_10">8</sup>Egli vi confermerà sino alla fine, irreprensibili nel giorno del Signore nostro Gesù Cristo: <sup id="toc_11">9</sup>fedele è Dio, dal quale siete stati chiamati alla comunione del Figlio suo Gesù Cristo, Signore nostro!</p>
  <p><sup id="toc_12">10</sup>Vi esorto pertanto, fratelli, per il nome del Signore nostro Gesù Cristo, ad essere tutti unanimi nel parlare, perché non vi siano divisioni tra voi, ma siate in perfetta unione di pensiero e d’intenti. <sup id="toc_13">11</sup>Mi è stato segnalato infatti a vostro riguardo, fratelli, dalla gente di Cloe, che vi sono discordie tra voi. <sup id="toc_14">12</sup>Mi riferisco al fatto che ciascuno di voi dice: “Io sono di Paolo”, “Io invece sono di Apollo”, “E io di Cefa”, “E io di Cristo!”.</p>
  <p><sup id="toc_15">13</sup>Cristo è stato forse diviso? Forse Paolo è stato crocifisso per voi, o è nel nome di Paolo che siete stati battezzati? <sup id="toc_16">14</sup>Ringrazio Dio di non aver battezzato nessuno di voi, se non Crispo e Gaio, <sup id="toc_17">15</sup>perché nessuno possa dire che siete stati battezzati nel mio nome. <sup id="toc_18">16</sup>Ho battezzato, è vero, anche la famiglia di Stefana, ma degli altri non so se abbia battezzato alcuno.</p>
  <p><sup id="toc_19">17</sup>Cristo infatti non mi ha mandato a battezzare, ma a predicare il vangelo; non però con un discorso sapiente, perché non venga resa vana la croce di Cristo. <sup id="toc_20">18</sup>La parola della croce infatti è stoltezza per quelli cha vanno in perdizione, ma per quelli che si salvano, per noi, è potenza di Dio. <sup id="toc_21">19</sup>Sta scritto infatti:</p>
  <p class="testo_rientrato"><i>Distruggerò la sapienza dei sapienti<br/>
e annullerò l’intelligenza degli intelligenti</i>.</p>
  <p><sup id="toc_22">20</sup><i>Dov’è il sapiente? Dov’è il dotto</i>? Dove mai il sottile ragionatore di questo mondo? Non ha forse Dio dimostrato stolta la sapienza di questo mondo? <sup id="toc_23">21</sup>Poiché, infatti, nel disegno sapiente di Dio il mondo, con tutta la sua sapienza, non ha conosciuto Dio, è piaciuto a Dio di salvare i credenti con la stoltezza della predicazione. <sup id="toc_24">22</sup>E mentre i Giudei chiedono i miracoli e i Greci cercano la sapienza, <sup id="toc_25">23</sup>noi predichiamo Cristo crocifisso, scandalo per i Giudei, stoltezza per i pagani; <sup id="toc_26">24</sup>ma per coloro che sono chiamati, sia Giudei che Greci, predichiamo Cristo potenza di Dio e sapienza di Dio. <sup id="toc_27">25</sup>Perché ciò che è stoltezza di Dio è più sapiente degli uomini, e ciò che è debolezza di Dio è più forte degli uomini.</p>
  <p><sup id="toc_28">26</sup>Considerate infatti la vostra chiamata, fratelli: non ci sono tra voi molti sapienti secondo la carne, non molti potenti, non molti nobili. <sup id="toc_29">27</sup>Ma Dio ha scelto ciò che nel mondo è stolto per confondere i sapienti, Dio ha scelto ciò che nel mondo è debole per confondere i forti, <sup id="toc_30">28</sup>Dio ha scelto ciò che nel mondo è ignobile e disprezzato e ciò che è nulla per ridurre a nulla le cose che sono, <sup id="toc_31">29</sup>perché nessun uomo possa gloriarsi davanti a Dio. <sup id="toc_32">30</sup>Ed è per lui che voi siete in Cristo Gesù, il quale per opera di Dio è diventato per noi sapienza, giustizia, santificazione e redenzione, <sup id="toc_33">31</sup>perché, come sta scritto:</p>
  <p class="testo_rientrato"><i>Chi si vanta si vanti nel Signore</i>.</p>
  <h3 id="toc_34">2</h3>
  <p><sup id="toc_35">1</sup>Anch’io, o fratelli, quando sono venuto tra voi, non mi sono presentato ad annunziarvi la testimonianza di Dio con sublimità di parola o di sapienza. <sup id="toc_36">2</sup>Io ritenni infatti di non sapere altro in mezzo a voi se non Gesù Cristo, e questi crocifisso. <sup id="toc_37">3</sup>Io venni in mezzo a voi in debolezza e con molto timore e trepidazione; <sup id="toc_38">4</sup>e la mia parola e il mio messaggio non si basarono su discorsi persuasivi di sapienza, ma sulla manifestazione dello Spirito e della sua potenza, <sup id="toc_39">5</sup>perché la vostra fede non fosse fondata sulla sapienza umana, ma sulla potenza di Dio.</p>
  <p><sup id="toc_40">6</sup>Tra i perfetti parliamo, sì, di sapienza, ma di una sapienza che non è di questo mondo, né dei dominatori di questo mondo che vengono ridotti al nulla; <sup id="toc_41">7</sup>parliamo di una sapienza divina, misteriosa, che è rimasta nascosta, e che Dio ha preordinato prima dei secoli per la nostra gloria. <sup id="toc_42">8</sup>Nessuno dei dominatori di questo mondo ha potuto conoscerla; se l’avessero conosciuta, non avrebbero crocifisso il Signore della gloria. <sup id="toc_43">9</sup>Sta scritto infatti:</p>
  <p class="testo_rientrato"><i>Quelle cose che occhio non vide, né orecchio udì,<br/>
né mai entrarono in cuore di uomo,<br/>
queste ha preparato Dio per coloro che lo amano</i>.</p>
  <p><sup id="toc_44">10</sup>Ma a noi Dio le ha rivelate per mezzo dello Spirito; lo Spirito infatti scruta ogni cosa, anche le profondità di Dio. <sup id="toc_45">11</sup>Chi conosce i segreti dell’uomo se non lo spirito dell’uomo che è in lui? Così anche i segreti di Dio nessuno li ha mai potuti conoscere se non lo Spirito di Dio. <sup id="toc_46">12</sup>Ora, noi non abbiamo ricevuto lo spirito del mondo, ma lo Spirito di Dio per conoscere tutto ciò che Dio ci ha donato. <sup id="toc_47">13</sup>Di queste cose noi parliamo, non con un linguaggio suggerito dalla sapienza umana, ma insegnato dallo Spirito, esprimendo cose spirituali in termini spirituali. <sup id="toc_48">14</sup>L’uomo naturale però non comprende le cose dello Spirito di Dio; esse sono follia per lui, e non è capace di intenderle, perché se ne può giudicare solo per mezzo dello Spirito. <sup id="toc_49">15</sup>L’uomo spirituale invece giudica ogni cosa, senza poter essere giudicato da nessuno.</p>
  <p class="testo_rientrato"><sup id="toc_50">16</sup><i>Chi infatti ha conosciuto il pensiero del Signore<br/>
in modo da poterlo dirigere</i>?</p>
  <p>Ora, noi abbiamo il pensiero di Cristo.</p>
  <h3 id="toc_51">3</h3>
  <p><sup id="toc_52">1</sup>Io, fratelli, sinora non ho potuto parlare a voi come a uomini spirituali, ma come ad esseri carnali, come a neonati in Cristo. <sup id="toc_53">2</sup>Vi ho dato da bere latte, non un nutrimento solido, perché non ne eravate capaci. E neanche ora lo siete; <sup id="toc_54">3</sup>perché siete ancora carnali: dal momento che c’è tra voi invidia e discordia, non siete forse carnali e non vi comportate in maniera tutta umana?</p>
  <p><sup id="toc_55">4</sup>Quando uno dice: “Io sono di Paolo”, e un altro: “Io sono di Apollo”, non vi dimostrate semplicemente uomini?</p>
  <p><sup id="toc_56">5</sup>Ma che cosa è mai Apollo? Cosa è Paolo? Ministri attraverso i quali siete venuti alla fede e ciascuno secondo che il Signore gli ha concesso. <sup id="toc_57">6</sup>Io ho piantato, Apollo ha irrigato, ma è Dio che ha fatto crescere. <sup id="toc_58">7</sup>Ora né chi pianta, né chi irrìga è qualche cosa, ma Dio che fa crescere. <sup id="toc_59">8</sup>Non c’è differenza tra chi pianta e chi irrìga, ma ciascuno riceverà la sua mercede secondo il proprio lavoro. <sup id="toc_60">9</sup>Siamo infatti collaboratori di Dio, e voi siete il campo di Dio, l’edificio di Dio.</p>
  <p><sup id="toc_61">10</sup>Secondo la grazia di Dio che mi è stata data, come un sapiente architetto io ho posto il fondamento; un altro poi vi costruisce sopra. Ma ciascuno stia attento come costruisce. <sup id="toc_62">11</sup>Infatti nessuno può porre un fondamento diverso da quello che già vi si trova, che è Gesù Cristo. <sup id="toc_63">12</sup>E se, sopra questo fondamento, si costruisce con oro, argento, pietre preziose, legno, fieno, paglia, <sup id="toc_64">13</sup>l’opera di ciascuno sarà ben visibile: la farà conoscere quel giorno che si manifesterà col fuoco, e il fuoco proverà la qualità dell’opera di ciascuno. <sup id="toc_65">14</sup>Se l’opera che uno costruì sul fondamento resisterà, costui ne riceverà una ricompensa; <sup id="toc_66">15</sup>ma se l’opera finirà bruciata, sarà punito: tuttavia egli si salverà, però come attraverso il fuoco. <sup id="toc_67">16</sup>Non sapete che siete tempio di Dio e che lo Spirito di Dio abita in voi? <sup id="toc_68">17</sup>Se uno distrugge il tempio di Dio, Dio distruggerà lui. Perché santo è il tempio di Dio, che siete voi.</p>
  <p><sup id="toc_69">18</sup>Nessuno si illuda. Se qualcuno tra voi si crede un sapiente in questo mondo, si faccia stolto per diventare sapiente; <sup id="toc_70">19</sup>perché la sapienza di questo mondo è stoltezza davanti a Dio. Sta scritto infatti:</p>
  <p class="testo_rientrato"><i>Egli prende i sapienti per mezzo della loro astuzia</i>.</p>
  <p><sup id="toc_71">20</sup>E ancora:</p>
  <p class="testo_rientrato"><i>Il Signore sa che i disegni dei sapienti sono vani</i>.</p>
  <p><sup id="toc_72">21</sup>Quindi nessuno ponga la sua gloria negli uomini, perché tutto è vostro: <sup id="toc_73">22</sup>Paolo, Apollo, Cefa, il mondo, la vita, la morte, il presente, il futuro: tutto è vostro! <sup id="toc_74">23</sup>Ma voi siete di Cristo e Cristo è di Dio.</p>
  <h3 id="toc_75">4</h3>
  <p><sup id="toc_76">1</sup>Ognuno ci consideri come ministri di Cristo e amministratori dei misteri di Dio. <sup id="toc_77">2</sup>Ora, quanto si richiede negli amministratori è che ognuno risulti fedele. <sup id="toc_78">3</sup>A me però, poco importa di venir giudicato da voi o da un consesso umano; anzi, io neppure giudico me stesso, <sup id="toc_79">4</sup>perché anche se non sono consapevole di colpa alcuna non per questo sono giustificato. Il mio giudice è il Signore! <sup id="toc_80">5</sup>Non vogliate perciò giudicare nulla prima del tempo, finché venga il Signore. Egli metterà in luce i segreti delle tenebre e manifesterà le intenzioni dei cuori; allora ciascuno avrà la sua lode da Dio.</p>
  <p><sup id="toc_81">6</sup>Queste cose, fratelli, le ho applicate a modo di esempio a me e ad Apollo per vostro profitto perché impariate nelle nostre persone a stare a ciò che è scritto e non vi gonfiate d’orgoglio a favore di uno contro un altro. <sup id="toc_82">7</sup>Chi dunque ti ha dato questo privilegio? Che cosa mai possiedi che tu non abbia ricevuto? E se l’hai ricevuto, perché te ne vanti come non l’avessi ricevuto?</p>
  <p><sup id="toc_83">8</sup>Già siete sazi, già siete diventati ricchi; senza di noi già siete diventati re. Magari foste diventati re! Così anche noi potremmo regnare con voi. <sup id="toc_84">9</sup>Ritengo infatti che Dio abbia messo noi, gli apostoli, all’ultimo posto, come condannati a morte, poiché siamo diventati spettacolo al mondo, agli angeli e agli uomini. <sup id="toc_85">10</sup>Noi stolti a causa di Cristo, voi sapienti in Cristo; noi deboli, voi forti; voi onorati, noi disprezzati. <sup id="toc_86">11</sup>Fino a questo momento soffriamo la fame, la sete, la nudità, veniamo schiaffeggiati, andiamo vagando di luogo in luogo, <sup id="toc_87">12</sup>ci affatichiamo lavorando con le nostre mani. Insultati, benediciamo; perseguitati, sopportiamo; <sup id="toc_88">13</sup>calunniati, confortiamo; siamo diventati come la spazzatura del mondo, il rifiuto di tutti, fino ad oggi.</p>
  <p><sup id="toc_89">14</sup>Non per farvi vergognare vi scrivo queste cose, ma per ammonirvi, come figli miei carissimi. <sup id="toc_90">15</sup>Potreste infatti avere anche diecimila pedagoghi in Cristo, ma non certo molti padri, perché sono io che vi ho generato in Cristo Gesù, mediante il vangelo. <sup id="toc_91">16</sup>Vi esorto dunque, fatevi miei imitatori! <sup id="toc_92">17</sup>Per questo appunto vi ho mandato Timòteo, mio figlio diletto e fedele nel Signore: egli vi richiamerà alla memoria le vie che vi ho indicato in Cristo, come insegno dappertutto in ogni Chiesa.</p>
  <p><sup id="toc_93">18</sup>Come se io non dovessi più venire da voi, alcuni hanno preso a gonfiarsi d’orgoglio. <sup id="toc_94">19</sup>Ma verrò presto, se piacerà al Signore, e mi renderò conto allora non già delle parole di quelli, gonfi di orgoglio, ma di ciò che veramente sanno fare, <sup id="toc_95">20</sup>perché il regno di Dio non consiste in parole, ma in potenza. <sup id="toc_96">21</sup>Che volete? Debbo venire a voi con il bastone, o con amore e con spirito di dolcezza?</p>
  <h3 id="toc_97">5</h3>
  <p><sup id="toc_98">1</sup>Si sente da per tutto parlare di immoralità tra voi, e di una immoralità tale che non si riscontra neanche tra i pagani, al punto che uno convive con la moglie di suo padre. <sup id="toc_99">2</sup>E voi vi gonfiate di orgoglio, piuttosto che esserne afflitti, in modo che si tolga di mezzo a voi chi ha compiuto una tale azione! <sup id="toc_100">3</sup>Orbene, io, assente col corpo ma presente con lo spirito, ho già giudicato come se fossi presente colui che ha compiuto tale azione: <sup id="toc_101">4</sup>nel nome del Signore nostro Gesù, essendo radunati insieme voi e il mio spirito, con il potere del Signore nostro Gesù, <sup id="toc_102">5</sup>questo individuo sia dato in balìa di satana per la rovina della sua carne, affinché il suo spirito possa ottenere la salvezza nel giorno del Signore.</p>
  <p><sup id="toc_103">6</sup>Non è una bella cosa il vostro vanto. Non sapete che un po’ di lievito fa fermentare tutta la pasta? <sup id="toc_104">7</sup>Togliete via il lievito vecchio, per essere pasta nuova, poiché siete azzimi. E infatti Cristo, nostra Pasqua, è stato immolato! <sup id="toc_105">8</sup>Celebriamo dunque la festa non con il lievito vecchio, né con lievito di malizia e di perversità, ma con azzimi di sincerità e di verità.</p>
  <p><sup id="toc_106">9</sup>Vi ho scritto nella lettera precedente di non mescolarvi con gli impudichi. <sup id="toc_107">10</sup>Non mi riferivo però agli impudichi di questo mondo o agli avari, ai ladri o agli idolàtri: altrimenti dovreste uscire dal mondo! <sup id="toc_108">11</sup>Vi ho scritto di non mescolarvi con chi si dice fratello, ed è impudico o avaro o idolàtra o maldicente o ubriacone o ladro; con questi tali non dovete neanche mangiare insieme. <sup id="toc_109">12</sup>Spetta forse a me giudicare quelli di fuori? Non sono quelli di dentro che voi giudicate? <sup id="toc_110">13</sup>Quelli di fuori li giudicherà Dio. <i>Togliete il malvagio di mezzo a voi</i>!</p>
  <h3 id="toc_111">6</h3>
  <p><sup id="toc_112">1</sup>V’è tra voi chi, avendo una questione con un altro, osa farsi giudicare dagli ingiusti anziché dai santi? <sup id="toc_113">2</sup>O non sapete che i santi giudicheranno il mondo? E se è da voi che verrà giudicato il mondo, siete dunque indegni di giudizi di minima importanza? <sup id="toc_114">3</sup>Non sapete che giudicheremo gli angeli? Quanto più le cose di questa vita!</p>
  <p><sup id="toc_115">4</sup>Se dunque avete liti per cose di questo mondo, voi prendete a giudici gente senza autorità nella Chiesa? <sup id="toc_116">5</sup>Lo dico per vostra vergogna! Cosicché non vi sarebbe proprio nessuna persona saggia tra di voi che possa far da arbitro tra fratello e fratello? <sup id="toc_117">6</sup>No, anzi, un fratello viene chiamato in giudizio dal fratello e per di più davanti a infedeli! <sup id="toc_118">7</sup>E dire che è già per voi una sconfitta avere liti vicendevoli! Perché non subire piuttosto l’ingiustizia? Perché non lasciarvi piuttosto privare di ciò che vi appartiene? <sup id="toc_119">8</sup>Siete voi invece che commettete ingiustizia e rubate, e ciò ai fratelli! <sup id="toc_120">9</sup>O non sapete che gli ingiusti non erediteranno il regno di Dio? Non illudetevi: né immorali, né idolàtri, né adùlteri, <sup id="toc_121">10</sup>né effeminati, né sodomiti, né ladri, né avari, né ubriaconi, né maldicenti, né rapaci erediteranno il regno di Dio.</p>
  <p><sup id="toc_122">11</sup>E tali eravate alcuni di voi; ma siete stati lavati, siete stati santificati, siete stati giustificati nel nome del Signore Gesù Cristo e nello Spirito del nostro Dio!</p>
  <p><sup id="toc_123">12</sup>“Tutto mi è lecito!”. Ma non tutto giova. “Tutto mi è lecito!”. Ma io non mi lascerò dominare da nulla. <sup id="toc_124">13</sup>“I cibi sono per il ventre e il ventre per i cibi!”. Ma Dio distruggerà questo e quelli; il corpo poi non è per l’impudicizia, ma per il Signore, e il Signore è per il corpo. <sup id="toc_125">14</sup>Dio poi, che ha risuscitato il Signore, risusciterà anche noi con la sua potenza.</p>
  <p><sup id="toc_126">15</sup>Non sapete che i vostri corpi sono membra di Cristo? Prenderò dunque le membra di Cristo e ne farò membra di una prostituta? Non sia mai! <sup id="toc_127">16</sup>O non sapete voi che chi si unisce alla prostituta forma con essa un corpo solo? <i>I due saranno</i>, è detto, <i>un corpo solo</i>. <sup id="toc_128">17</sup>Ma chi si unisce al Signore forma con lui un solo spirito. <sup id="toc_129">18</sup>Fuggite la fornicazione! Qualsiasi peccato l’uomo commetta, è fuori del suo corpo; ma chi si dà alla fornicazione, pecca contro il proprio corpo. <sup id="toc_130">19</sup>O non sapete che il vostro corpo è tempio dello Spirito Santo che è in voi e che avete da Dio, e che non appartenete a voi stessi? <sup id="toc_131">20</sup>Infatti siete stati comprati a caro prezzo. Glorificate dunque Dio nel vostro corpo!</p>
  <h3 id="toc_132">7</h3>
  <p><sup id="toc_133">1</sup>Quanto poi alle cose di cui mi avete scritto, è cosa buona per l’uomo non toccare donna; <sup id="toc_134">2</sup>tuttavia, per il pericolo dell’incontinenza, ciascuno abbia la propria moglie e ogni donna il proprio marito.</p>
  <p><sup id="toc_135">3</sup>Il marito compia il suo dovere verso la moglie; ugualmente anche la moglie verso il marito. <sup id="toc_136">4</sup>La moglie non è arbitra del proprio corpo, ma lo è il marito; allo stesso modo anche il marito non è arbitro del proprio corpo, ma lo è la moglie. <sup id="toc_137">5</sup>Non astenetevi tra voi se non di comune accordo e temporaneamente, per dedicarvi alla preghiera, e poi ritornate a stare insieme, perché satana non vi tenti nei momenti di passione. <sup id="toc_138">6</sup>Questo però vi dico per concessione, non per comando. <sup id="toc_139">7</sup>Vorrei che tutti fossero come me; ma ciascuno ha il proprio dono da Dio, chi in un modo, chi in un altro.</p>
  <p><sup id="toc_140">8</sup>Ai non sposati e alle vedove dico: è cosa buona per loro rimanere come sono io; <sup id="toc_141">9</sup>ma se non sanno vivere in continenza, si sposino; è meglio sposarsi che ardere.</p>
  <p><sup id="toc_142">10</sup>Agli sposati poi ordino, non io, ma il Signore: la moglie non si separi dal marito – <sup id="toc_143">11</sup>e qualora si separi, rimanga senza sposarsi o si riconcili con il marito – e il marito non ripudi la moglie.</p>
  <p><sup id="toc_144">12</sup>Agli altri dico io, non il Signore: se un nostro fratello ha la moglie non credente e questa consente a rimanere con lui, non la ripudi; <sup id="toc_145">13</sup>e una donna che abbia il marito non credente, se questi consente a rimanere con lei, non lo ripudi: <sup id="toc_146">14</sup>perché il marito non credente viene reso santo dalla moglie credente e la moglie non credente viene resa santa dal marito credente; altrimenti i vostri figli sarebbero impuri, mentre invece sono santi. <sup id="toc_147">15</sup>Ma se il non credente vuol separarsi, si separi; in queste circostanze il fratello o la sorella non sono soggetti a servitù; Dio vi ha chiamati alla pace! <sup id="toc_148">16</sup>E che sai tu, donna, se salverai il marito? O che ne sai tu, uomo, se salverai la moglie?</p>
  <p><sup id="toc_149">17</sup>Fuori di questi casi, ciascuno continui a vivere secondo la condizione che gli ha assegnato il Signore, così come Dio lo ha chiamato; così dispongo in tutte le chiese. <sup id="toc_150">18</sup>Qualcuno è stato chiamato quando era circonciso? Non lo nasconda! È stato chiamato quando non era ancora circonciso? Non si faccia circoncidere! <sup id="toc_151">19</sup>La circoncisione non conta nulla, e la non circoncisione non conta nulla; conta invece l’osservanza dei comandamenti di Dio. <sup id="toc_152">20</sup>Ciascuno rimanga nella condizione in cui era quando fu chiamato. <sup id="toc_153">21</sup>Sei stato chiamato da schiavo? Non ti preoccupare; ma anche se puoi diventare libero, profitta piuttosto della tua condizione! <sup id="toc_154">22</sup>Perché lo schiavo che è stato chiamato nel Signore, è un liberto affrancato del Signore! Similmente chi è stato chiamato da libero, è schiavo di Cristo. <sup id="toc_155">23</sup>Siete stati comprati a caro prezzo: non fatevi schiavi degli uomini! <sup id="toc_156">24</sup>Ciascuno, fratelli, rimanga davanti a Dio in quella condizione in cui era quando è stato chiamato.</p>
  <p><sup id="toc_157">25</sup>Quanto alle vergini, non ho alcun comando dal Signore, ma do un consiglio, come uno che ha ottenuto misericordia dal Signore e merita fiducia. <sup id="toc_158">26</sup>Penso dunque che sia bene per l’uomo, a causa della presente necessità, di rimanere così. <sup id="toc_159">27</sup>Ti trovi legato a una donna? Non cercare di scioglierti. Sei sciolto da donna? Non andare a cercarla. <sup id="toc_160">28</sup>Però se ti sposi non fai peccato; e se la giovane prende marito, non fa peccato. Tuttavia costoro avranno tribolazioni nella carne, e io vorrei risparmiarvele.</p>
  <p><sup id="toc_161">29</sup>Questo vi dico, fratelli: il tempo ormai si è fatto breve; d’ora innanzi, quelli che hanno moglie, vivano come se non l’avessero; <sup id="toc_162">30</sup>coloro che piangono, come se non piangessero e quelli che godono come se non godessero; quelli che comprano, come se non possedessero; <sup id="toc_163">31</sup>quelli che usano del mondo, come se non ne usassero appieno: perché passa la scena di questo mondo! <sup id="toc_164">32</sup>Io vorrei vedervi senza preoccupazioni: chi non è sposato si preoccupa delle cose del Signore, come possa piacere al Signore; <sup id="toc_165">33</sup>chi è sposato invece si preoccupa delle cose del mondo, come possa piacere alla moglie, <sup id="toc_166">34</sup>e si trova diviso! Così la donna non sposata, come la vergine, si preoccupa delle cose del Signore, per essere santa nel corpo e nello spirito; la donna sposata invece si preoccupa delle cose del mondo, come possa piacere al marito. <sup id="toc_167">35</sup>Questo poi lo dico per il vostro bene, non per gettarvi un laccio, ma per indirizzarvi a ciò che è degno e vi tiene uniti al Signore senza distrazioni.</p>
  <p><sup id="toc_168">36</sup>Se però qualcuno ritiene di non regolarsi convenientemente nei riguardi della sua vergine, qualora essa sia oltre il fiore dell’età, e conviene che accada così, faccia ciò che vuole: non pecca. Si sposino pure! <sup id="toc_169">37</sup>Chi invece è fermamente deciso in cuor suo, non avendo nessuna necessità, ma è arbitro della propria volontà, ed ha deliberato in cuor suo di conservare la sua vergine, fa bene. <sup id="toc_170">38</sup>In conclusione, colui che sposa la sua vergine fa bene e chi non la sposa fa meglio.</p>
  <p><sup id="toc_171">39</sup>La moglie è vincolata per tutto il tempo in cui vive il marito; ma se il marito muore è libera di sposare chi vuole, purché ciò avvenga nel Signore. <sup id="toc_172">40</sup>Ma se rimane così, a mio parere è meglio; credo infatti di avere anch’io lo Spirito di Dio.</p>
  <h3 id="toc_173">8</h3>
  <p><sup id="toc_174">1</sup>Quanto poi alle carni immolate agli idoli, sappiamo di averne tutti scienza. <sup id="toc_175">2</sup>Ma la scienza gonfia, mentre la carità edifica. Se alcuno crede di sapere qualche cosa, non ha ancora imparato come bisogna sapere. <sup id="toc_176">3</sup>Chi invece ama Dio, è da lui conosciuto. <sup id="toc_177">4</sup>Quanto dunque al mangiare le carni immolate agli idoli, noi sappiamo che non esiste alcun idolo al mondo e che non c’è che un Dio solo. <sup id="toc_178">5</sup>E in realtà, anche se vi sono cosiddetti dèi sia nel cielo sia sulla terra, e difatti ci sono molti dèi e molti signori, <sup id="toc_179">6</sup>per noi c’è un solo Dio, il Padre, dal quale tutto proviene e noi siamo per lui; e un solo Signore Gesù Cristo, in virtù del quale esistono tutte le cose e noi esistiamo per lui.</p>
  <p><sup id="toc_180">7</sup>Ma non tutti hanno questa scienza; alcuni, per la consuetudine avuta fino al presente con gli idoli, mangiano le carni come se fossero davvero immolate agli idoli, e così la loro coscienza, debole com’è, resta contaminata. <sup id="toc_181">8</sup>Non sarà certo un alimento ad avvicinarci a Dio; né, se non ne mangiamo, veniamo a mancare di qualche cosa, né mangiandone ne abbiamo un vantaggio. <sup id="toc_182">9</sup>Badate però che questa vostra libertà non divenga occasione di caduta per i deboli. <sup id="toc_183">10</sup>Se uno infatti vede te, che hai la scienza, stare a convito in un tempio di idoli, la coscienza di quest’uomo debole non sarà forse spinta a mangiare le carni immolate agli idoli? <sup id="toc_184">11</sup>Ed ecco, per la tua scienza, va in rovina il debole, un fratello per il quale Cristo è morto! <sup id="toc_185">12</sup>Peccando così contro i fratelli e ferendo la loro coscienza debole, voi peccate contro Cristo. <sup id="toc_186">13</sup>Per questo, se un cibo scandalizza il mio fratello, non mangerò mai più carne, per non dare scandalo al mio fratello.</p>
  <h3 id="toc_187">9</h3>
  <p><sup id="toc_188">1</sup>Non sono forse libero, io? Non sono un apostolo? Non ho veduto Gesù, Signore nostro? E non siete voi la mia opera nel Signore? <sup id="toc_189">2</sup>Anche se per altri non sono apostolo, per voi almeno lo sono; voi siete il sigillo del mio apostolato nel Signore. <sup id="toc_190">3</sup>Questa è la mia difesa contro quelli che mi accusano. <sup id="toc_191">4</sup>Non abbiamo forse noi il diritto di mangiare e di bere? <sup id="toc_192">5</sup>Non abbiamo il diritto di portare con noi una donna credente, come fanno anche gli altri apostoli e i fratelli del Signore e Cefa? <sup id="toc_193">6</sup>Ovvero solo io e Bàrnaba non abbiamo il diritto di non lavorare?</p>
  <p><sup id="toc_194">7</sup>E chi mai presta servizio militare a proprie spese? Chi pianta una vigna senza mangiarne il frutto? O chi fa pascolare un gregge senza cibarsi del latte del gregge? <sup id="toc_195">8</sup>Io non dico questo da un punto di vista umano; è la Legge che dice così. <sup id="toc_196">9</sup>Sta scritto infatti nella legge di Mosè: <i>Non metterai la museruola al bue che trebbia</i>. Forse Dio si dà pensiero dei buoi? <sup id="toc_197">10</sup>Oppure lo dice proprio per noi? Certamente fu scritto per noi. Poiché colui che ara deve arare nella speranza di avere la sua parte, come il trebbiatore trebbiare nella stessa speranza. <sup id="toc_198">11</sup>Se noi abbiamo seminato in voi le cose spirituali, è forse gran cosa se raccoglieremo beni materiali? <sup id="toc_199">12</sup>Se gli altri hanno tale diritto su di voi, non l’avremmo noi di più? Noi però non abbiamo voluto servirci di questo diritto, ma tutto sopportiamo per non recare intralcio al vangelo di Cristo. <sup id="toc_200">13</sup>Non sapete che coloro che celebrano il culto traggono il vitto dal culto, e coloro che attendono all’altare hanno parte dell’altare? <sup id="toc_201">14</sup>Così anche il Signore ha disposto che quelli che annunziano il vangelo vivano del vangelo.</p>
  <p><sup id="toc_202">15</sup>Ma io non mi sono avvalso di nessuno di questi diritti, né ve ne scrivo perché ci si regoli in tal modo con me; preferirei piuttosto morire. Nessuno mi toglierà questo vanto! <sup id="toc_203">16</sup>Non è infatti per me un vanto predicare il vangelo; è un dovere per me: guai a me se non predicassi il vangelo! <sup id="toc_204">17</sup>Se lo faccio di mia iniziativa, ho diritto alla ricompensa; ma se non lo faccio di mia iniziativa, è un incarico che mi è stato affidato. <sup id="toc_205">18</sup>Quale è dunque la mia ricompensa? Quella di predicare gratuitamente il vangelo senza usare del diritto conferitomi dal vangelo.</p>
  <p><sup id="toc_206">19</sup>Infatti, pur essendo libero da tutti, mi sono fatto servo di tutti per guadagnarne il maggior numero: <sup id="toc_207">20</sup>mi sono fatto Giudeo con i Giudei, per guadagnare i Giudei; con coloro che sono sotto la legge sono diventato come uno che è sotto la legge, pur non essendo sotto la legge, allo scopo di guadagnare coloro che sono sotto la legge. <sup id="toc_208">21</sup>Con coloro che non hanno legge sono diventato come uno che è senza legge, pur non essendo senza la legge di Dio, anzi essendo nella legge di Cristo, per guadagnare coloro che sono senza legge. <sup id="toc_209">22</sup>Mi sono fatto debole con i deboli, per guadagnare i deboli; mi sono fatto tutto a tutti, per salvare ad ogni costo qualcuno. <sup id="toc_210">23</sup>Tutto io faccio per il vangelo, per diventarne partecipe con loro.</p>
  <p><sup id="toc_211">24</sup>Non sapete che nelle corse allo stadio tutti corrono, ma uno solo conquista il premio? Correte anche voi in modo da conquistarlo! <sup id="toc_212">25</sup>Però ogni atleta è temperante in tutto; essi lo fanno per ottenere una corona corruttibile, noi invece una incorruttibile. <sup id="toc_213">26</sup>Io dunque corro, ma non come chi è senza mèta; faccio il pugilato, ma non come chi batte l’aria, <sup id="toc_214">27</sup>anzi tratto duramente il mio corpo e lo trascino in schiavitù perché non succeda che dopo avere predicato agli altri, venga io stesso squalificato.</p>
  <h3 id="toc_215">10</h3>
  <p><sup id="toc_216">1</sup>Non voglio infatti che ignoriate, o fratelli, che i nostri padri furono tutti sotto la nuvola, tutti attraversarono il mare, <sup id="toc_217">2</sup>tutti furono battezzati in rapporto a Mosè nella nuvola e nel mare, <sup id="toc_218">3</sup>tutti mangiarono lo stesso cibo spirituale, <sup id="toc_219">4</sup>tutti bevvero la stessa bevanda spirituale: bevevano infatti da una roccia spirituale che li accompagnava, e quella roccia era il Cristo. <sup id="toc_220">5</sup>Ma della maggior parte di loro Dio non si compiacque e perciò furono abbattuti nel deserto.</p>
  <p><sup id="toc_221">6</sup>Ora ciò avvenne come esempio per noi, perché non desiderassimo cose cattive, come essi le desiderarono. <sup id="toc_222">7</sup>Non diventate idolàtri come alcuni di loro, secondo quanto sta scritto: <i>Il popolo sedette a mangiare e a bere e poi si alzò per divertirsi</i>. <sup id="toc_223">8</sup>Non abbandoniamoci alla fornicazione, come vi si abbandonarono alcuni di essi e ne caddero in un solo giorno ventitremila. <sup id="toc_224">9</sup>Non mettiamo alla prova il Signore, come fecero alcuni di essi, e caddero vittime dei serpenti. <sup id="toc_225">10</sup>Non mormorate, come mormorarono alcuni di essi, e caddero vittime dello sterminatore. <sup id="toc_226">11</sup>Tutte queste cose però accaddero a loro come esempio, e sono state scritte per ammonimento nostro, di noi per i quali è arrivata la fine dei tempi. <sup id="toc_227">12</sup>Quindi, chi crede di stare in piedi, guardi di non cadere. <sup id="toc_228">13</sup>Nessuna tentazione vi ha finora sorpresi se non umana; infatti Dio è fedele e non permetterà che siate tentati oltre le vostre forze, ma con la tentazione vi darà anche la via d’uscita e la forza per sopportarla.</p>
  <p><sup id="toc_229">14</sup>Perciò, o miei cari, fuggite l’idolatria. <sup id="toc_230">15</sup>Parlo come a persone intelligenti; giudicate voi stessi quello che dico: <sup id="toc_231">16</sup>il calice della benedizione che noi benediciamo, non è forse comunione con il sangue di Cristo? E il pane che noi spezziamo, non è forse comunione con il corpo di Cristo? <sup id="toc_232">17</sup>Poiché c’è un solo pane, noi, pur essendo molti, siamo un corpo solo: tutti infatti partecipiamo dell’unico pane. <sup id="toc_233">18</sup>Guardate Israele secondo la carne: quelli che mangiano le vittime sacrificali non sono forse in comunione con l’altare?</p>
  <p><sup id="toc_234">19</sup>Che cosa dunque intendo dire? Che la carne immolata agli idoli è qualche cosa? O che un idolo è qualche cosa? <sup id="toc_235">20</sup>No, ma dico che i sacrifici dei pagani sono fatti a demòni e non a Dio. Ora, io non voglio che voi entriate in comunione con i demòni; <sup id="toc_236">21</sup>non potete bere il calice del Signore e il calice dei demòni; non potete partecipare alla mensa del Signore e alla mensa dei demòni. <sup id="toc_237">22</sup>O vogliamo provocare la gelosia del Signore? Siamo forse più forti di lui?</p>
  <p><sup id="toc_238">23</sup>“Tutto è lecito!”. Ma non tutto è utile! “Tutto è lecito!”. Ma non tutto edifica. <sup id="toc_239">24</sup>Nessuno cerchi l’utile proprio, ma quello altrui. <sup id="toc_240">25</sup>Tutto ciò che è in vendita sul mercato, mangiatelo pure senza indagare per motivo di coscienza, <sup id="toc_241">26</sup>perché <i>del Signore è la terra e tutto ciò che essa contiene</i>.</p>
  <p><sup id="toc_242">27</sup>Se qualcuno non credente vi invita e volete andare, mangiate tutto quello che vi viene posto davanti, senza fare questioni per motivo di coscienza. <sup id="toc_243">28</sup>Ma se qualcuno vi dicesse: “È carne immolata in sacrificio”, astenetevi dal mangiarne, per riguardo a colui che vi ha avvertito e per motivo di coscienza; <sup id="toc_244">29</sup>della coscienza, dico, non tua, ma dell’altro. Per qual motivo, infatti, questa mia libertà dovrebbe esser sottoposta al giudizio della coscienza altrui? <sup id="toc_245">30</sup>Se io con rendimento di grazie partecipo alla mensa, perché dovrei essere biasimato per quello di cui rendo grazie?</p>
  <p><sup id="toc_246">31</sup>Sia dunque che mangiate sia che beviate sia che facciate qualsiasi altra cosa, fate tutto per la gloria di Dio. <sup id="toc_247">32</sup>Non date motivo di scandalo né ai Giudei, né ai Greci, né alla Chiesa di Dio; <sup id="toc_248">33</sup>così come io mi sforzo di piacere a tutti in tutto, senza cercare l’utile mio ma quello di molti, perché giungano alla salvezza.</p>
  <h3 id="toc_249">11</h3>
  <p><sup id="toc_250">1</sup>Fatevi miei imitatori, come io lo sono di Cristo.</p>
  <p><sup id="toc_251">2</sup>Vi lodo poi perché in ogni cosa vi ricordate di me e conservate le tradizioni così come ve le ho trasmesse. <sup id="toc_252">3</sup>Voglio però che sappiate che di ogni uomo il capo è Cristo, e capo della donna è l’uomo, e capo di Cristo è Dio. <sup id="toc_253">4</sup>Ogni uomo che prega o profetizza con il capo coperto, manca di riguardo al proprio capo. <sup id="toc_254">5</sup>Ma ogni donna che prega o profetizza senza velo sul capo, manca di riguardo al proprio capo, poiché è lo stesso che se fosse rasata. <sup id="toc_255">6</sup>Se dunque una donna non vuol mettersi il velo, si tagli anche i capelli! Ma se è vergogna per una donna tagliarsi i capelli o radersi, allora si copra.</p>
  <p><sup id="toc_256">7</sup>L’uomo non deve coprirsi il capo, poiché egli è immagine e gloria di Dio; la donna invece è gloria dell’uomo. <sup id="toc_257">8</sup>E infatti non l’uomo deriva dalla donna, ma la donna dall’uomo; <sup id="toc_258">9</sup>né l’uomo fu creato per la donna, ma la donna per l’uomo. <sup id="toc_259">10</sup>Per questo la donna deve portare sul capo un segno della sua dipendenza a motivo degli angeli. <sup id="toc_260">11</sup>Tuttavia, nel Signore, né la donna è senza l’uomo, né l’uomo è senza la donna; <sup id="toc_261">12</sup>come infatti la donna deriva dall’uomo, così l’uomo ha vita dalla donna; tutto poi proviene da Dio. <sup id="toc_262">13</sup>Giudicate voi stessi: è conveniente che una donna faccia preghiera a Dio col capo scoperto? <sup id="toc_263">14</sup>Non è forse la natura stessa a insegnarci che è indecoroso per l’uomo lasciarsi crescere i capelli, <sup id="toc_264">15</sup>mentre è una gloria per la donna lasciarseli crescere? La chioma le è stata data a guisa di velo. <sup id="toc_265">16</sup>Se poi qualcuno ha il gusto della contestazione, noi non abbiamo questa consuetudine e neanche le Chiese di Dio.</p>
  <p><sup id="toc_266">17</sup>E mentre vi do queste istruzioni, non posso lodarvi per il fatto che le vostre riunioni non si svolgono per il meglio, ma per il peggio. <sup id="toc_267">18</sup>Innanzi tutto sento dire che, quando vi radunate in assemblea, vi sono divisioni tra voi, e in parte lo credo. <sup id="toc_268">19</sup>È necessario infatti che avvengano divisioni tra voi, perché si manifestino quelli che sono i veri credenti in mezzo a voi. <sup id="toc_269">20</sup>Quando dunque vi radunate insieme, il vostro non è più un mangiare la cena del Signore. <sup id="toc_270">21</sup>Ciascuno infatti, quando partecipa alla cena, prende prima il proprio pasto e così uno ha fame, l’altro è ubriaco. <sup id="toc_271">22</sup>Non avete forse le vostre case per mangiare e per bere? O volete gettare il disprezzo sulla chiesa di Dio e far vergognare chi non ha niente? Che devo dirvi? Lodarvi? In questo non vi lodo!</p>
  <p><sup id="toc_272">23</sup>Io, infatti, ho ricevuto dal Signore quello che a mia volta vi ho trasmesso: il Signore Gesù, nella notte in cui veniva tradito, prese del pane <sup id="toc_273">24</sup>e, dopo aver reso grazie, lo spezzò e disse: “Questo è il mio corpo, che è per voi; fate questo in memoria di me”. <sup id="toc_274">25</sup>Allo stesso modo, dopo aver cenato, prese anche il calice, dicendo: “Questo calice è la nuova alleanza nel mio sangue; fate questo, ogni volta che ne bevete, in memoria di me”. <sup id="toc_275">26</sup>Ogni volta infatti che mangiate di questo pane e bevete di questo calice, voi annunziate la morte del Signore finché egli venga. <sup id="toc_276">27</sup>Perciò chiunque in modo indegno mangia il pane o beve il calice del Signore, sarà reo del corpo e del sangue del Signore. <sup id="toc_277">28</sup>Ciascuno, pertanto, esamini se stesso e poi mangi di questo pane e beva di questo calice; <sup id="toc_278">29</sup>perché chi mangia e beve senza riconoscere il corpo del Signore, mangia e beve la propria condanna. <sup id="toc_279">30</sup>È per questo che tra voi ci sono molti ammalati e infermi, e un buon numero sono morti. <sup id="toc_280">31</sup>Se però ci esaminassimo attentamente da noi stessi, non saremmo giudicati; <sup id="toc_281">32</sup>quando poi siamo giudicati dal Signore, veniamo ammoniti per non esser condannati insieme con questo mondo.</p>
  <p><sup id="toc_282">33</sup>Perciò, fratelli miei, quando vi radunate per la cena, aspettatevi gli uni gli altri. <sup id="toc_283">34</sup>E se qualcuno ha fame, mangi a casa, perché non vi raduniate a vostra condanna. Quanto alle altre cose, le sistemerò alla mia venuta.</p>
  <h3 id="toc_284">12</h3>
  <p><sup id="toc_285">1</sup>Riguardo ai doni dello Spirito, fratelli, non voglio che restiate nell’ignoranza. <sup id="toc_286">2</sup>Voi sapete infatti che, quando eravate pagani, vi lasciavate trascinare verso gli idoli muti secondo l’impulso del momento. <sup id="toc_287">3</sup>Ebbene, io vi dichiaro: come nessuno che parli sotto l’azione dello Spirito di Dio può dire “Gesù è anàtema”, così nessuno può dire “Gesù è Signore” se non sotto l’azione dello Spirito Santo.</p>
  <p><sup id="toc_288">4</sup>Vi sono poi diversità di carismi, ma uno solo è lo Spirito; <sup id="toc_289">5</sup>vi sono diversità di ministeri, ma uno solo è il Signore; <sup id="toc_290">6</sup>vi sono diversità di operazioni, ma uno solo è Dio, che opera tutto in tutti. <sup id="toc_291">7</sup>E a ciascuno è data una manifestazione particolare dello Spirito per l’utilità comune: <sup id="toc_292">8</sup>a uno viene concesso dallo Spirito il linguaggio della sapienza; a un altro invece, per mezzo dello stesso Spirito, il linguaggio di scienza; <sup id="toc_293">9</sup>a uno la fede per mezzo dello stesso Spirito; a un altro il dono di far guarigioni per mezzo dell’unico Spirito; <sup id="toc_294">10</sup>a uno il potere dei miracoli; a un altro il dono della profezia; a un altro il dono di distinguere gli spiriti; a un altro le varietà delle lingue; a un altro infine l’interpretazione delle lingue. <sup id="toc_295">11</sup>Ma tutte queste cose è l’unico e il medesimo Spirito che le opera, distribuendole a ciascuno come vuole.</p>
  <p><sup id="toc_296">12</sup>Come infatti il corpo, pur essendo uno, ha molte membra e tutte le membra, pur essendo molte, sono un corpo solo, così anche Cristo. <sup id="toc_297">13</sup>E in realtà noi tutti siamo stati battezzati in un solo Spirito per formare un solo corpo, Giudei o Greci, schiavi o liberi; e tutti ci siamo abbeverati a un solo Spirito. <sup id="toc_298">14</sup>Ora il corpo non risulta di un membro solo, ma di molte membra. <sup id="toc_299">15</sup>Se il piede dicesse: “Poiché io non sono mano, non appartengo al corpo”, non per questo non farebbe più parte del corpo. <sup id="toc_300">16</sup>E se l’orecchio dicesse: “Poiché io non sono occhio, non appartengo al corpo”, non per questo non farebbe più parte del corpo. <sup id="toc_301">17</sup>Se il corpo fosse tutto occhio, dove sarebbe l’udito? Se fosse tutto udito, dove l’odorato? <sup id="toc_302">18</sup>Ora, invece, Dio ha disposto le membra in modo distinto nel corpo, come egli ha voluto. <sup id="toc_303">19</sup>Se poi tutto fosse un membro solo, dove sarebbe il corpo? <sup id="toc_304">20</sup>Invece molte sono le membra, ma uno solo è il corpo. <sup id="toc_305">21</sup>Non può l’occhio dire alla mano: “Non ho bisogno di te”; né la testa ai piedi: “Non ho bisogno di voi”. <sup id="toc_306">22</sup>Anzi quelle membra del corpo che sembrano più deboli sono più necessarie; <sup id="toc_307">23</sup>e quelle parti del corpo che riteniamo meno onorevoli le circondiamo di maggior rispetto, e quelle indecorose sono trattate con maggior decenza, <sup id="toc_308">24</sup>mentre quelle decenti non ne hanno bisogno. Ma Dio ha composto il corpo, conferendo maggior onore a ciò che ne mancava, <sup id="toc_309">25</sup>perché non vi fosse disunione nel corpo, ma anzi le varie membra avessero cura le une delle altre. <sup id="toc_310">26</sup>Quindi se un membro soffre, tutte le membra soffrono insieme; e se un membro è onorato, tutte le membra gioiscono con lui. <sup id="toc_311">27</sup>Ora voi siete corpo di Cristo e sue membra, ciascuno per la sua parte.</p>
  <p><sup id="toc_312">28</sup>Alcuni perciò Dio li ha posti nella Chiesa in primo luogo come apostoli, in secondo luogo come profeti, in terzo luogo come maestri; poi vengono i miracoli, poi i doni di far guarigioni, i doni di assistenza, di governare, delle lingue. <sup id="toc_313">29</sup>Sono forse tutti apostoli? Tutti profeti? Tutti maestri? Tutti operatori di miracoli? <sup id="toc_314">30</sup>Tutti possiedono doni di far guarigioni? Tutti parlano lingue? Tutti le interpretano?</p>
  <p><sup id="toc_315">31</sup>Aspirate ai carismi più grandi! E io vi mostrerò una via migliore di tutte.</p>
  <h3 id="toc_316">13</h3>
  <p><sup id="toc_317">1</sup>Se anche parlassi le lingue degli uomini e degli angeli, ma non avessi la carità, sono come un bronzo che risuona o un cembalo che tintinna.</p>
  <p><sup id="toc_318">2</sup>E se avessi il dono della profezia e conoscessi tutti i misteri e tutta la scienza, e possedessi la pienezza della fede così da trasportare le montagne, ma non avessi la carità, non sono nulla.</p>
  <p><sup id="toc_319">3</sup>E se anche distribuissi tutte le mie sostanze e dessi il mio corpo per esser bruciato, ma non avessi la carità, niente mi giova.</p>
  <p><sup id="toc_320">4</sup>La carità è paziente, è benigna la carità; non è invidiosa la carità, non si vanta, non si gonfia, <sup id="toc_321">5</sup>non manca di rispetto, non cerca il suo interesse, non si adira, non tiene conto del male ricevuto, <sup id="toc_322">6</sup>non gode dell’ingiustizia, ma si compiace della verità. <sup id="toc_323">7</sup>Tutto copre, tutto crede, tutto spera, tutto sopporta. <sup id="toc_324">8</sup>La carità non avrà mai fine. Le profezie scompariranno; il dono delle lingue cesserà e la scienza svanirà. <sup id="toc_325">9</sup>La nostra conoscenza è imperfetta e imperfetta la nostra profezia. <sup id="toc_326">10</sup>Ma quando verrà ciò che è perfetto, quello che è imperfetto scomparirà. <sup id="toc_327">11</sup>Quand’ero bambino, parlavo da bambino, pensavo da bambino, ragionavo da bambino. Ma, divenuto uomo, ciò che era da bambino l’ho abbandonato. <sup id="toc_328">12</sup>Ora vediamo come in uno specchio, in maniera confusa; ma allora vedremo a faccia a faccia. Ora conosco in modo imperfetto, ma allora conoscerò perfettamente, come anch’io sono conosciuto.</p>
  <p><sup id="toc_329">13</sup>Queste dunque le tre cose che rimangono: la fede, la speranza e la carità; ma di tutte più grande è la carità!</p>
  <h3 id="toc_330">14</h3>
  <p><sup id="toc_331">1</sup>Ricercate la carità. Aspirate pure anche ai doni dello Spirito, soprattutto alla profezia. <sup id="toc_332">2</sup>Chi infatti parla con il dono delle lingue non parla agli uomini, ma a Dio, giacché nessuno comprende, mentre egli dice per ispirazione cose misteriose. <sup id="toc_333">3</sup>Chi profetizza, invece, parla agli uomini per loro edificazione, esortazione e conforto. <sup id="toc_334">4</sup>Chi parla con il dono delle lingue edifica se stesso, chi profetizza edifica l’assemblea. <sup id="toc_335">5</sup>Vorrei vedervi tutti parlare con il dono delle lingue, ma preferisco che abbiate il dono della profezia; in realtà è più grande colui che profetizza di colui che parla con il dono delle lingue, a meno che egli anche non interpreti, perché l’assemblea ne riceva edificazione.</p>
  <p><sup id="toc_336">6</sup>E ora, fratelli, supponiamo che io venga da voi parlando con il dono delle lingue; in che cosa potrei esservi utile, se non vi parlassi in rivelazione o in scienza o in profezia o in dottrina? <sup id="toc_337">7</sup>È quanto accade per gli oggetti inanimati che emettono un suono, come il flauto o la cetra; se non si distinguono con chiarezza i suoni, come si potrà distinguere ciò che si suona col flauto da ciò che si suona con la cetra? <sup id="toc_338">8</sup>E se la tromba emette un suono confuso, chi si preparerà al combattimento? <sup id="toc_339">9</sup>Così anche voi, se non pronunziate parole chiare con la lingua, come si potrà comprendere ciò che andate dicendo? Parlerete al vento! <sup id="toc_340">10</sup>Nel mondo vi sono chissà quante varietà di lingue e nulla è senza un proprio linguaggio; <sup id="toc_341">11</sup>ma se io non conosco il valore del suono, sono come uno straniero per colui che mi parla, e chi mi parla sarà uno straniero per me.</p>
  <p><sup id="toc_342">12</sup>Quindi anche voi, poiché desiderate i doni dello Spirito, cercate di averne in abbondanza, per l’edificazione della comunità. <sup id="toc_343">13</sup>Perciò chi parla con il dono delle lingue, preghi di poterle interpretare. <sup id="toc_344">14</sup>Quando infatti prego con il dono delle lingue, il mio spirito prega, ma la mia intelligenza rimane senza frutto. <sup id="toc_345">15</sup>Che fare dunque? Pregherò con lo spirito, ma pregherò anche con l’intelligenza; canterò con lo spirito, ma canterò anche con l’intelligenza. <sup id="toc_346">16</sup>Altrimenti se tu benedici soltanto con lo spirito, colui che assiste come non iniziato come potrebbe dire l’Amen al tuo ringraziamento, dal momento che non capisce quello che dici? <sup id="toc_347">17</sup>Tu puoi fare un bel ringraziamento, ma l’altro non viene edificato. <sup id="toc_348">18</sup>Grazie a Dio, io parlo con il dono delle lingue molto più di tutti voi; <sup id="toc_349">19</sup>ma in assemblea preferisco dire cinque parole con la mia intelligenza per istruire anche gli altri, piuttosto che diecimila parole con il dono delle lingue.</p>
  <p><sup id="toc_350">20</sup>Fratelli, non comportatevi da bambini nei giudizi; siate come bambini quanto a malizia, ma uomini maturi quanto ai giudizi. <sup id="toc_351">21</sup>Sta scritto nella Legge:</p>
  <p class="testo_rientrato"><i>Parlerò a questo popolo in altre lingue<br/>
e con labbra di stranieri,<br/>
ma neanche</i>
così mi <i>ascolteranno</i>,</p>
  <p>dice il Signore. <sup id="toc_352">22</sup>Quindi le lingue non sono un segno per i credenti ma per i non credenti, mentre la profezia non è per i non credenti ma per i credenti. <sup id="toc_353">23</sup>Se, per esempio, quando si raduna tutta la comunità, tutti parlassero con il dono delle lingue e sopraggiungessero dei non iniziati o non credenti, non direbbero forse che siete pazzi? <sup id="toc_354">24</sup>Se invece tutti profetassero e sopraggiungesse qualche non credente o un non iniziato, verrebbe convinto del suo errore da tutti, giudicato da tutti; <sup id="toc_355">25</sup>sarebbero manifestati i segreti del suo cuore, e così prostrandosi a terra adorerebbe Dio, proclamando che veramente Dio è fra voi.</p>
  <p><sup id="toc_356">26</sup>Che fare dunque, fratelli? Quando vi radunate ognuno può avere un salmo, un insegnamento, una rivelazione, un discorso in lingue, il dono di interpretarle. Ma tutto si faccia per l’edificazione.<sup id="toc_357">27</sup>Quando si parla con il dono delle lingue, siano in due o al massimo in tre a parlare, e per ordine; uno poi faccia da interprete. <sup id="toc_358">28</sup>Se non vi è chi interpreta, ciascuno di essi taccia nell’assemblea e parli solo a se stesso e a Dio. <sup id="toc_359">29</sup>I profeti parlino in due o tre e gli altri giudichino. <sup id="toc_360">30</sup>Se uno di quelli che sono seduti riceve una rivelazione, il primo taccia: <sup id="toc_361">31</sup>tutti infatti potete profetare, uno alla volta, perché tutti possano imparare ed essere esortati. <sup id="toc_362">32</sup>Ma le ispirazioni dei profeti devono essere sottomesse ai profeti, <sup id="toc_363">33</sup>perché Dio non è un Dio di disordine, ma di pace.</p>
  <p><sup id="toc_364">34</sup>Come in tutte le comunità dei fedeli, le donne nelle assemblee tacciano perché non è loro permesso parlare; stiano invece sottomesse, come dice anche la legge. <sup id="toc_365">35</sup>Se vogliono imparare qualche cosa, interroghino a casa i loro mariti, perché è sconveniente per una donna parlare in assemblea.</p>
  <p><sup id="toc_366">36</sup>Forse la parola di Dio è partita da voi? O è giunta soltanto a voi? <sup id="toc_367">37</sup>Chi ritiene di essere profeta o dotato di doni dello Spirito, deve riconoscere che quanto scrivo è comando del Signore; <sup id="toc_368">38</sup>se qualcuno non lo riconosce, neppure lui è riconosciuto. <sup id="toc_369">39</sup>Dunque, fratelli miei, aspirate alla profezia e, quanto al parlare con il dono delle lingue, non impeditelo. <sup id="toc_370">40</sup>Ma tutto avvenga decorosamente e con ordine.</p>
  <h3 id="toc_371">15</h3>
  <p><sup id="toc_372">1</sup>Vi rendo noto, fratelli, il vangelo che vi ho annunziato e che voi avete ricevuto, nel quale restate saldi, <sup id="toc_373">2</sup>e dal quale anche ricevete la salvezza, se lo mantenete in quella forma in cui ve l’ho annunziato. Altrimenti, avreste creduto invano!</p>
  <p><sup id="toc_374">3</sup>Vi ho trasmesso dunque, anzitutto, quello che anch’io ho ricevuto: che cioè Cristo morì per i nostri peccati secondo le Scritture, <sup id="toc_375">4</sup>fu sepolto ed è risuscitato il terzo giorno secondo le Scritture, <sup id="toc_376">5</sup>e che apparve a Cefa e quindi ai Dodici. <sup id="toc_377">6</sup>In seguito apparve a più di cinquecento fratelli in una sola volta: la maggior parte di essi vive ancora, mentre alcuni sono morti. <sup id="toc_378">7</sup>Inoltre apparve a Giacomo, e quindi a tutti gli apostoli. <sup id="toc_379">8</sup>Ultimo fra tutti apparve anche a me come a un aborto. <sup id="toc_380">9</sup>Io infatti sono l’infimo degli apostoli, e non sono degno neppure di essere chiamato apostolo, perché ho perseguitato la Chiesa di Dio. <sup id="toc_381">10</sup>Per grazia di Dio però sono quello che sono, e la sua grazia in me non è stata vana; anzi ho faticato più di tutti loro, non io però, ma la grazia di Dio che è con me. <sup id="toc_382">11</sup>Pertanto, sia io che loro, così predichiamo e così avete creduto.</p>
  <p><sup id="toc_383">12</sup>Ora, se si predica che Cristo è risuscitato dai morti, come possono dire alcuni tra voi che non esiste risurrezione dei morti? <sup id="toc_384">13</sup>Se non esiste risurrezione dai morti, neanche Cristo è risuscitato! <sup id="toc_385">14</sup>Ma se Cristo non è risuscitato, allora è vana la nostra predicazione ed è vana anche la vostra fede. <sup id="toc_386">15</sup>Noi, poi, risultiamo falsi testimoni di Dio, perché contro Dio abbiamo testimoniato che egli ha risuscitato Cristo, mentre non lo ha risuscitato, se è vero che i morti non risorgono. <sup id="toc_387">16</sup>Se infatti i morti non risorgono, neanche Cristo è risorto; <sup id="toc_388">17</sup>ma se Cristo non è risorto, è vana la vostra fede e voi siete ancora nei vostri peccati. <sup id="toc_389">18</sup>E anche quelli che sono morti in Cristo sono perduti. <sup id="toc_390">19</sup>Se poi noi abbiamo avuto speranza in Cristo soltanto in questa vita, siamo da compiangere più di tutti gli uomini.</p>
  <p><sup id="toc_391">20</sup>Ora, invece, Cristo è risuscitato dai morti, primizia di coloro che sono morti. <sup id="toc_392">21</sup>Poiché se a causa di un uomo venne la morte, a causa di un uomo verrà anche la risurrezione dei morti; <sup id="toc_393">22</sup>e come tutti muoiono in Adamo, così tutti riceveranno la vita in Cristo. <sup id="toc_394">23</sup>Ciascuno però nel suo ordine: prima Cristo, che è la primizia; poi, alla sua venuta, quelli che sono di Cristo; <sup id="toc_395">24</sup>poi sarà la fine, quando egli consegnerà il regno a Dio Padre, dopo aver ridotto al nulla ogni principato e ogni potestà e potenza. <sup id="toc_396">25</sup>Bisogna infatti che egli regni finché non abbia posto tutti i nemici sotto i suoi piedi. <sup id="toc_397">26</sup>L’ultimo nemico ad essere annientato sarà la morte, <sup id="toc_398">27</sup>perché <i>ogni cosa ha posto sotto i suoi piedi</i>. Però quando dice che ogni cosa è stata sottoposta, è chiaro che si deve eccettuare Colui che gli ha sottomesso ogni cosa. <sup id="toc_399">28</sup>E quando tutto gli sarà stato sottomesso, anche lui, il Figlio, sarà sottomesso a Colui che gli ha sottomesso ogni cosa, perché Dio sia tutto in tutti.</p>
  <p><sup id="toc_400">29</sup>Altrimenti, che cosa farebbero quelli che vengono battezzati per i morti? Se davvero i morti non risorgono, perché si fanno battezzare per loro? <sup id="toc_401">30</sup>E perché noi ci esponiamo al pericolo continuamente? <sup id="toc_402">31</sup>Ogni giorno io affronto la morte, come è vero che voi siete il mio vanto, fratelli, in Cristo Gesù nostro Signore! <sup id="toc_403">32</sup>Se soltanto per ragioni umane io avessi combattuto a Èfeso contro le belve, a che mi gioverebbe? Se i morti non risorgono, <i>mangiamo e beviamo, perché domani moriremo</i>. <sup id="toc_404">33</sup>Non lasciatevi ingannare: “Le cattive compagnie corrompono i buoni costumi”. <sup id="toc_405">34</sup>Ritornate in voi, come conviene, e non peccate! Alcuni infatti dimostrano di non conoscere Dio; ve lo dico a vostra vergogna.</p>
  <p><sup id="toc_406">35</sup>Ma qualcuno dirà: “Come risuscitano i morti? Con quale corpo verranno?”. <sup id="toc_407">36</sup>Stolto! Ciò che tu semini non prende vita, se prima non muore; <sup id="toc_408">37</sup>e quello che semini non è il corpo che nascerà, ma un semplice chicco, di grano per esempio o di altro genere. <sup id="toc_409">38</sup>E Dio gli dà un corpo come ha stabilito, e a ciascun seme il proprio corpo. <sup id="toc_410">39</sup>Non ogni carne è la medesima carne; altra è la carne di uomini e altra quella di animali; altra quella di uccelli e altra quella di pesci. <sup id="toc_411">40</sup>Vi sono corpi celesti e corpi terrestri, ma altro è lo splendore dei corpi celesti, e altro quello dei corpi terrestri. <sup id="toc_412">41</sup>Altro è lo splendore del sole, altro lo splendore della luna e altro lo splendore delle stelle: ogni stella infatti differisce da un’altra nello splendore. <sup id="toc_413">42</sup>Così anche la risurrezione dei morti: si semina corruttibile e risorge incorruttibile; <sup id="toc_414">43</sup>si semina ignobile e risorge glorioso, si semina debole e risorge pieno di forza; <sup id="toc_415">44</sup>si semina un corpo animale, risorge un corpo spirituale.</p>
  <p>Se c’è un corpo animale, vi è anche un corpo spirituale, poiché sta scritto che <sup id="toc_416">45</sup>il primo <i>uomo</i>, Adamo, <i>divenne un essere vivente</i>, ma l’ultimo Adamo divenne spirito datore di vita. <sup id="toc_417">46</sup>Non vi fu prima il corpo spirituale, ma quello animale, e poi lo spirituale. <sup id="toc_418">47</sup>Il primo uomo tratto dalla terra è di terra, il secondo uomo viene dal cielo. <sup id="toc_419">48</sup>Quale è l’uomo fatto di terra, così sono quelli di terra; ma quale il celeste, così anche i celesti. <sup id="toc_420">49</sup>E come abbiamo portato l’immagine dell’uomo di terra, così porteremo l’immagine dell’uomo celeste. <sup id="toc_421">50</sup>Questo vi dico, o fratelli: la carne e il sangue non possono ereditare il regno di Dio, né ciò che è corruttibile può ereditare l’incorruttibilità.</p>
  <p><sup id="toc_422">51</sup>Ecco io vi annunzio un mistero: non tutti, certo, moriremo, ma tutti saremo trasformati, <sup id="toc_423">52</sup>in un istante, in un batter d’occhio, al suono dell’ultima tromba; suonerà infatti la tromba e i morti risorgeranno incorrotti e noi saremo trasformati. <sup id="toc_424">53</sup>È necessario infatti che questo corpo corruttibile si vesta di incorruttibilità e questo corpo mortale si vesta di immortalità.</p>
  <p><sup id="toc_425">54</sup>Quando poi questo corpo corruttibile si sarà vestito d’incorruttibilità e questo corpo mortale d’immortalità, si compirà la parola della Scrittura:</p>
  <p class="testo_rientrato"><i>La morte è stata ingoiata per la vittoria.<br/></i> <sup id="toc_426">55</sup><i>Dov’è, o morte, la tua vittoria?<br/>
Dov’è, o morte, il tuo pungiglione</i>?</p>
  <p><sup id="toc_427">56</sup>Il pungiglione della morte è il peccato e la forza del peccato è la legge. <sup id="toc_428">57</sup>Siano rese grazie a Dio che ci dà la vittoria per mezzo del Signore nostro Gesù Cristo! <sup id="toc_429">58</sup>Perciò, fratelli miei carissimi, rimanete saldi e irremovibili, prodigandovi sempre nell’opera del Signore, sapendo che la vostra fatica non è vana nel Signore.</p>
  <h3 id="toc_430">16</h3>
  <p><sup id="toc_431">1</sup>Quanto poi alla colletta in favore dei fratelli, fate anche voi come ho ordinato alle Chiese della Galazia. <sup id="toc_432">2</sup>Ogni primo giorno della settimana ciascuno metta da parte ciò che gli è riuscito di risparmiare, perché non si facciano le collette proprio quando verrò io. <sup id="toc_433">3</sup>Quando poi giungerò, manderò con una mia lettera quelli che voi avrete scelto per portare il dono della vostra liberalità a Gerusalemme. <sup id="toc_434">4</sup>E se converrà che vada anch’io, essi partiranno con me.</p>
  <p><sup id="toc_435">5</sup>Verrò da voi dopo aver attraversato la Macedonia, poiché la Macedonia intendo solo attraversarla; <sup id="toc_436">6</sup>ma forse mi fermerò da voi o anche passerò l’inverno, perché siate voi a predisporre il necessario per dove andrò. <sup id="toc_437">7</sup>Non voglio vedervi solo di passaggio, ma spero di trascorrere un po’ di tempo con voi, se il Signore lo permetterà. <sup id="toc_438">8</sup>Mi fermerò tuttavia a Èfeso fino a Pentecoste, <sup id="toc_439">9</sup>perché mi si è aperta una porta grande e propizia, anche se gli avversari sono molti. <sup id="toc_440">10</sup>Quando verrà Timòteo, fate che non si trovi in soggezione presso di voi, giacché anche lui lavora come me per l’opera del Signore. <sup id="toc_441">11</sup>Nessuno dunque gli manchi di riguardo; al contrario, accomiatatelo in pace, perché ritorni presso di me: io lo aspetto con i fratelli. <sup id="toc_442">12</sup>Quanto poi al fratello Apollo, l’ho pregato vivamente di venire da voi con i fratelli, ma non ha voluto assolutamente saperne di partire ora; verrà tuttavia quando gli si presenterà l’occasione.</p>
  <p><sup id="toc_443">13</sup>Vigilate, state saldi nella fede, comportatevi da uomini, siate forti. <sup id="toc_444">14</sup>Tutto si faccia tra voi nella carità. <sup id="toc_445">15</sup>Una raccomandazione ancora, o fratelli: conoscete la famiglia di Stefana, che è primizia dell’Acaia; hanno dedicato se stessi a servizio dei fedeli; <sup id="toc_446">16</sup>siate anche voi deferenti verso di loro e verso quanti collaborano e si affaticano con loro. <sup id="toc_447">17</sup>Io mi rallegro della visita di Stefana, di Fortunato e di Acàico, i quali hanno supplito alla vostra assenza; <sup id="toc_448">18</sup>essi hanno allietato il mio spirito e allieteranno anche il vostro. Sappiate apprezzare siffatte persone.</p>
  <p><sup id="toc_449">19</sup>Le comunità dell’Asia vi salutano. Vi salutano molto nel Signore Àquila e Prisca, con la comunità che si raduna nella loro casa. <sup id="toc_450">20</sup>Vi salutano i fratelli tutti. Salutatevi a vicenda con il bacio santo.</p>
  <p><sup id="toc_451">21</sup>Il saluto è di mia mano, di Paolo. <sup id="toc_452">22</sup>Se qualcuno non ama il Signore sia anàtema. <i>Maranà tha</i>: vieni, o Signore! <sup id="toc_453">23</sup>La grazia del Signore Gesù sia con voi. <sup id="toc_454">24</sup>Il mio amore con tutti voi in Cristo Gesù!</p>
</body>
</html>