<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: I Vangeli</h1>
  <h2 id="toc_1">Vangelo secondo Giovanni</h2>
  <h3 id="toc_2">1</h3>
  <p class="testo_rientrato"><sup id="toc_3">1</sup>In principio era il Verbo,<br/>
il Verbo era presso Dio<br/>
e il Verbo era Dio.<br/> <sup id="toc_4">2</sup>Egli era in principio presso Dio:<br/> <sup id="toc_5">3</sup>tutto è stato fatto per mezzo di lui,<br/>
e senza di lui niente è stato fatto di tutto ciò che<br/>
esiste.<br/> <sup id="toc_6">4</sup>In lui era la vita<br/>
e la vita era la luce degli uomini;<br/> <sup id="toc_7">5</sup>la luce splende nelle tenebre,<br/>
ma le tenebre non l’hanno accolta.<br/> <sup id="toc_8">6</sup>Venne un uomo mandato da Dio<br/>
e il suo nome era Giovanni.<br/> <sup id="toc_9">7</sup>Egli venne come testimone<br/>
per rendere testimonianza alla luce,<br/>
perché tutti credessero per mezzo di lui.<br/> <sup id="toc_10">8</sup>Egli non era la luce,<br/>
ma doveva render testimonianza alla luce.<br/> <sup id="toc_11">9</sup>Veniva nel mondo<br/>
la luce vera,<br/>
quella che illumina ogni uomo.<br/> <sup id="toc_12">10</sup>Egli era nel mondo,<br/>
e il mondo fu fatto per mezzo di lui,<br/>
eppure il mondo non lo riconobbe.<br/> <sup id="toc_13">11</sup>Venne fra la sua gente,<br/>
ma i suoi non l’hanno accolto.<br/> <sup id="toc_14">12</sup>A quanti però l’hanno accolto,<br/>
ha dato potere di diventare figli di Dio:<br/>
a quelli che credono nel suo nome,<br/> <sup id="toc_15">13</sup>i quali non da sangue,<br/>
né da volere di carne,<br/>
né da volere di uomo,<br/>
ma da Dio sono stati generati.<br/> <sup id="toc_16">14</sup>E il Verbo si fece carne<br/>
e venne ad abitare in mezzo a noi;<br/>
e noi vedemmo la sua gloria,<br/>
gloria come di unigenito dal Padre,<br/>
pieno di grazia e di verità.<br/> <sup id="toc_17">15</sup>Giovanni gli rende testimonianza<br/>
e grida: “Ecco l’uomo di cui io dissi:<br/>
Colui che viene dopo di me<br/>
mi è passato avanti,<br/>
perché era prima di me”.<br/> <sup id="toc_18">16</sup>Dalla sua pienezza<br/>
noi tutti abbiamo ricevuto<br/>
e grazia su grazia.<br/> <sup id="toc_19">17</sup>Perché la legge fu data per mezzo di Mosè,<br/>
la grazia e la verità vennero per mezzo di Gesù Cristo.<br/> <sup id="toc_20">18</sup>Dio nessuno l’ha mai visto:<br/>
proprio il Figlio unigenito,<br/>
che è nel seno del Padre,<br/>
lui lo ha rivelato.</p>
  <p><sup id="toc_21">19</sup>E questa è la testimonianza di Giovanni, quando i Giudei gli inviarono da Gerusalemme sacerdoti e leviti a interrogarlo: “Chi sei tu?”. <sup id="toc_22">20</sup>Egli confessò e non negò, e confessò: “Io non sono il Cristo”. <sup id="toc_23">21</sup>Allora gli chiesero: “Che cosa dunque? Sei Elia?”. Rispose: “Non lo sono”. “Sei tu il profeta?”. Rispose: “No”. <sup id="toc_24">22</sup>Gli dissero dunque: “Chi sei? Perché possiamo dare una risposta a coloro che ci hanno mandato. Che cosa dici di te stesso?”. <sup id="toc_25">23</sup>Rispose:</p>
  <p class="testo_rientrato">“Io sono <i>voce di uno che grida nel deserto:<br/>
Preparate la via del Signore</i>,</p>
  <p>come disse il profeta Isaia”. <sup id="toc_26">24</sup>Essi erano stati mandati da parte dei farisei. <sup id="toc_27">25</sup>Lo interrogarono e gli dissero: “Perché dunque battezzi se tu non sei il Cristo, né Elia, né il profeta?”. <sup id="toc_28">26</sup>Giovanni rispose loro: “Io battezzo con acqua, ma in mezzo a voi sta uno che voi non conoscete, <sup id="toc_29">27</sup>uno che viene dopo di me, al quale io non son degno di sciogliere il legaccio del sandalo”. <sup id="toc_30">28</sup>Questo avvenne in Betània, al di là del Giordano, dove Giovanni stava battezzando.</p>
  <p><sup id="toc_31">29</sup>Il giorno dopo, Giovanni vedendo Gesù venire verso di lui disse: “Ecco l’agnello di Dio, ecco colui che toglie il peccato del mondo! <sup id="toc_32">30</sup>Ecco colui del quale io dissi: Dopo di me viene un uomo che mi è passato avanti, perché era prima di me. <sup id="toc_33">31</sup>Io non lo conoscevo, ma sono venuto a battezzare con acqua perché egli fosse fatto conoscere a Israele”. <sup id="toc_34">32</sup>Giovanni rese testimonianza dicendo: “Ho visto lo Spirito scendere come una colomba dal cielo e posarsi su di lui. <sup id="toc_35">33</sup>Io non lo conoscevo, ma chi mi ha inviato a battezzare con acqua mi aveva detto: L’uomo sul quale vedrai scendere e rimanere lo Spirito è colui che battezza in Spirito Santo. <sup id="toc_36">34</sup>E io ho visto e ho reso testimonianza che questi è il Figlio di Dio”.</p>
  <p><sup id="toc_37">35</sup>Il giorno dopo Giovanni stava ancora là con due dei suoi discepoli <sup id="toc_38">36</sup>e, fissando lo sguardo su Gesù che passava, disse: “Ecco l’agnello di Dio!”. <sup id="toc_39">37</sup>E i due discepoli, sentendolo parlare così, seguirono Gesù. <sup id="toc_40">38</sup>Gesù allora si voltò e, vedendo che lo seguivano, disse: “Che cercate?”. Gli risposero: “Rabbì (che significa maestro), dove abiti?”. <sup id="toc_41">39</sup>Disse loro: “Venite e vedrete”. Andarono dunque e videro dove abitava e quel giorno si fermarono presso di lui; erano circa le quattro del pomeriggio.</p>
  <p><sup id="toc_42">40</sup>Uno dei due che avevano udito le parole di Giovanni e lo avevano seguito, era Andrea, fratello di Simon Pietro. <sup id="toc_43">41</sup>Egli incontrò per primo suo fratello Simone, e gli disse: “Abbiamo trovato il Messia (che significa il Cristo)” <sup id="toc_44">42</sup>e lo condusse da Gesù. Gesù, fissando lo sguardo su di lui, disse: “Tu sei Simone, il figlio di Giovanni; ti chiamerai Cefa (che vuol dire Pietro)”.</p>
  <p><sup id="toc_45">43</sup>Il giorno dopo Gesù aveva stabilito di partire per la Galilea; incontrò Filippo e gli disse: “Seguimi”. <sup id="toc_46">44</sup>Filippo era di Betsàida, la città di Andrea e di Pietro. <sup id="toc_47">45</sup>Filippo incontrò Natanaèle e gli disse: “Abbiamo trovato colui del quale hanno scritto Mosè nella Legge e i Profeti, Gesù, figlio di Giuseppe di Nàzaret”. <sup id="toc_48">46</sup>Natanaèle esclamò: “Da Nàzaret può mai venire qualcosa di buono?”. Filippo gli rispose: “Vieni e vedi”. <sup id="toc_49">47</sup>Gesù intanto, visto Natanaèle che gli veniva incontro, disse di lui: “Ecco davvero un Israelita in cui non c’è falsità”. <sup id="toc_50">48</sup>Natanaèle gli domandò: “Come mi conosci?”. Gli rispose Gesù: “Prima che Filippo ti chiamasse, io ti ho visto quando eri sotto il fico”. <sup id="toc_51">49</sup>Gli replicò Natanaèle: “Rabbì, tu sei il Figlio di Dio, tu sei il re d’Israele!”. <sup id="toc_52">50</sup>Gli rispose Gesù: “Perché ti ho detto che ti avevo visto sotto il fico, credi? Vedrai cose maggiori di queste!”. <sup id="toc_53">51</sup>Poi gli disse: “In verità, in verità vi dico: vedrete il cielo aperto e gli angeli di Dio salire e scendere sul Figlio dell’uomo”.</p>
  <h3 id="toc_54">2</h3>
  <p><sup id="toc_55">1</sup>Tre giorni dopo, ci fu uno sposalizio a Cana di Galilea e c’era la madre di Gesù. <sup id="toc_56">2</sup>Fu invitato alle nozze anche Gesù con i suoi discepoli. <sup id="toc_57">3</sup>Nel frattempo, venuto a mancare il vino, la madre di Gesù gli disse: “Non hanno più vino”. <sup id="toc_58">4</sup>E Gesù rispose: “Che ho da fare con te, o donna? Non è ancora giunta la mia ora”. <sup id="toc_59">5</sup>La madre dice ai servi: “Fate quello che vi dirà”.</p>
<div class="div_img">
    <p class="testo_centrato"><img alt="Fate quello che vi dirà, Giovanni 2,5" class="img" id="i_25" src="../Images/nsimambote_kim05.jpg"/></p>
    <p class="testo_centrato testo_didascalia"><i>Fate quello che vi dirà (Giovanni 2,5(</i><br/><span class="testo_piccolo">Nsimambote, Narcisse (Congo): tecnica mista (dipinto murale), 23 marzo 1999</span></p>
</div>
  <p><sup id="toc_60">6</sup>Vi erano là sei giare di pietra per la purificazione dei Giudei, contenenti ciascuna due o tre barili. <sup id="toc_61">7</sup>E Gesù disse loro: “Riempite d’acqua le giare”; e le riempirono fino all’orlo. <sup id="toc_62">8</sup>Disse loro di nuovo: “Ora attingete e portatene al maestro di tavola”. Ed essi gliene portarono. <sup id="toc_63">9</sup>E come ebbe assaggiato l’acqua diventata vino, il maestro di tavola, che non sapeva di dove venisse (ma lo sapevano i servi che avevano attinto l’acqua), chiamò lo sposo <sup id="toc_64">10</sup>e gli disse: “Tutti servono da principio il vino buono e, quando sono un po’ brilli, quello meno buono; tu invece hai conservato fino ad ora il vino buono”. <sup id="toc_65">11</sup>Così Gesù diede inizio ai suoi miracoli in Cana di Galilea, manifestò la sua gloria e i suoi discepoli credettero in lui.</p>
  <p><sup id="toc_66">12</sup>Dopo questo fatto, discese a Cafàrnao insieme con sua madre, i fratelli e i suoi discepoli e si fermarono colà solo pochi giorni.</p>
  <p><sup id="toc_67">13</sup>Si avvicinava intanto la Pasqua dei Giudei e Gesù salì a Gerusalemme. <sup id="toc_68">14</sup>Trovò nel tempio gente che vendeva buoi, pecore e colombe, e i cambiavalute seduti al banco. <sup id="toc_69">15</sup>Fatta allora una sferza di cordicelle, scacciò tutti fuori del tempio con le pecore e i buoi; gettò a terra il denaro dei cambiavalute e ne rovesciò i banchi, <sup id="toc_70">16</sup>e ai venditori di colombe disse: “Portate via queste cose e non fate della casa del Padre mio un luogo di mercato”. <sup id="toc_71">17</sup>I discepoli si ricordarono che sta scritto: <i>Lo zelo per la tua casa mi divora</i>. <sup id="toc_72">18</sup>Allora i Giudei presero la parola e gli dissero: “Quale segno ci mostri per fare queste cose?”. <sup id="toc_73">19</sup>Rispose loro Gesù: “Distruggete questo tempio e in tre giorni lo farò risorgere”. <sup id="toc_74">20</sup>Gli dissero allora i Giudei: “Questo tempio è stato costruito in quarantasei anni e tu in tre giorni lo farai risorgere?”. <sup id="toc_75">21</sup>Ma egli parlava del tempio del suo corpo. <sup id="toc_76">22</sup>Quando poi fu risuscitato dai morti, i suoi discepoli si ricordarono che aveva detto questo, e credettero alla Scrittura e alla parola detta da Gesù.</p>
  <p><sup id="toc_77">23</sup>Mentre era a Gerusalemme per la Pasqua, durante la festa molti, vedendo i segni che faceva, credettero nel suo nome. <sup id="toc_78">24</sup>Gesù però non si confidava con loro, perché conosceva tutti <sup id="toc_79">25</sup>e non aveva bisogno che qualcuno gli desse testimonianza su un altro, egli infatti sapeva quello che c’è in ogni uomo.</p>
  <h3 id="toc_80">3</h3>
  <p><sup id="toc_81">1</sup>C’era tra i farisei un uomo chiamato Nicodèmo, un capo dei Giudei. <sup id="toc_82">2</sup>Egli andò da Gesù, di notte, e gli disse: “Rabbì, sappiamo che sei un maestro venuto da Dio; nessuno infatti può fare i segni che tu fai, se Dio non è con lui”. <sup id="toc_83">3</sup>Gli rispose Gesù: “In verità, in verità ti dico, se uno non rinasce dall’alto, non può vedere il regno di Dio”. <sup id="toc_84">4</sup>Gli disse Nicodèmo: “Come può un uomo nascere quando è vecchio? Può forse entrare una seconda volta nel grembo di sua madre e rinascere?”. <sup id="toc_85">5</sup>Gli rispose Gesù: “In verità, in verità ti dico, se uno non nasce da acqua e da Spirito, non può entrare nel regno di Dio. <sup id="toc_86">6</sup>Quel che è nato dalla carne è carne e quel che è nato dallo Spirito è Spirito. <sup id="toc_87">7</sup>Non ti meravigliare se t’ho detto: dovete rinascere dall’alto. <sup id="toc_88">8</sup>Il vento soffia dove vuole e ne senti la voce, ma non sai di dove viene e dove va: così è di chiunque è nato dallo Spirito”. <sup id="toc_89">9</sup>Replicò Nicodèmo: “Come può accadere questo?”. <sup id="toc_90">10</sup>Gli rispose Gesù: “Tu sei maestro in Israele e non sai queste cose? <sup id="toc_91">11</sup>In verità, in verità ti dico, noi parliamo di quel che sappiamo e testimoniamo quel che abbiamo veduto; ma voi non accogliete la nostra testimonianza. <sup id="toc_92">12</sup>Se vi ho parlato di cose della terra e non credete, come crederete se vi parlerò di cose del cielo? <sup id="toc_93">13</sup>Eppure nessuno è mai salito al cielo, fuorché il Figlio dell’uomo che è disceso dal cielo. <sup id="toc_94">14</sup>E come Mosè innalzò il serpente nel deserto, così bisogna che sia innalzato il Figlio dell’uomo, <sup id="toc_95">15</sup>perché chiunque crede in lui abbia la vita eterna”.</p>
  <p><sup id="toc_96">16</sup>Dio infatti ha tanto amato il mondo da dare il suo Figlio unigenito, perché chiunque crede in lui non muoia, ma abbia la vita eterna. <sup id="toc_97">17</sup>Dio non ha mandato il Figlio nel mondo per giudicare il mondo, ma perché il mondo si salvi per mezzo di lui. <sup id="toc_98">18</sup>Chi crede in lui non è condannato; ma chi non crede è già stato condannato, perché non ha creduto nel nome dell’unigenito Figlio di Dio. <sup id="toc_99">19</sup>E il giudizio è questo: la luce è venuta nel mondo, ma gli uomini hanno preferito le tenebre alla luce, perché le loro opere erano malvagie. <sup id="toc_100">20</sup>Chiunque infatti fa il male, odia la luce e non viene alla luce perché non siano svelate le sue opere. <sup id="toc_101">21</sup>Ma chi opera la verità viene alla luce, perché appaia chiaramente che le sue opere sono state fatte in Dio.</p>
  <p><sup id="toc_102">22</sup>Dopo queste cose, Gesù andò con i suoi discepoli nella regione della Giudea; e là si trattenne con loro, e battezzava. <sup id="toc_103">23</sup>Anche Giovanni battezzava a Ennòn, vicino a Salìm, perché c’era là molta acqua; e la gente andava a farsi battezzare. <sup id="toc_104">24</sup>Giovanni, infatti, non era stato ancora imprigionato.</p>
  <p><sup id="toc_105">25</sup>Nacque allora una discussione tra i discepoli di Giovanni e un Giudeo riguardo la purificazione. <sup id="toc_106">26</sup>Andarono perciò da Giovanni e gli dissero: “Rabbì, colui che era con te dall’altra parte del Giordano, e al quale hai reso testimonianza, ecco sta battezzando e tutti accorrono a lui”. <sup id="toc_107">27</sup>Giovanni rispose: “Nessuno può prendersi qualcosa se non gli è stato dato dal cielo. <sup id="toc_108">28</sup>Voi stessi mi siete testimoni che ho detto: Non sono io il Cristo, ma io sono stato mandato innanzi a lui. <sup id="toc_109">29</sup>Chi possiede la sposa è lo sposo; ma l’amico dello sposo, che è presente e l’ascolta, esulta di gioia alla voce dello sposo. Ora questa mia gioia è compiuta. <sup id="toc_110">30</sup>Egli deve crescere e io invece diminuire.</p>
  <p><sup id="toc_111">31</sup>Chi viene dall’alto è al di sopra di tutti; ma chi viene dalla terra, appartiene alla terra e parla della terra. Chi viene dal cielo è al di sopra di tutti. <sup id="toc_112">32</sup>Egli attesta ciò che ha visto e udito, eppure nessuno accetta la sua testimonianza; <sup id="toc_113">33</sup>chi però ne accetta la testimonianza, certifica che Dio è veritiero. <sup id="toc_114">34</sup>Infatti colui che Dio ha mandato proferisce le parole di Dio e dà lo Spirito senza misura. <sup id="toc_115">35</sup>Il Padre ama il Figlio e gli ha dato in mano ogni cosa. <sup id="toc_116">36</sup>Chi crede nel Figlio ha la vita eterna; chi non obbedisce al Figlio non vedrà la vita, ma l’ira di Dio incombe su di lui”.</p>
  <h3 id="toc_117">4</h3>
  <p><sup id="toc_118">1</sup>Quando il Signore venne a sapere che i farisei avevan sentito dire: Gesù fa più discepoli e battezza più di Giovanni <sup id="toc_119">2</sup>– sebbene non fosse Gesù in persona che battezzava, ma i suoi discepoli –, <sup id="toc_120">3</sup>lasciò la Giudea e si diresse di nuovo verso la Galilea. <sup id="toc_121">4</sup>Doveva perciò attraversare la Samarìa. <sup id="toc_122">5</sup>Giunse pertanto ad una città della Samarìa chiamata Sicàr, vicina al terreno che Giacobbe aveva dato a Giuseppe suo figlio: <sup id="toc_123">6</sup>qui c’era il pozzo di Giacobbe. Gesù dunque, stanco del viaggio, sedeva presso il pozzo. Era verso mezzogiorno. <sup id="toc_124">7</sup>Arrivò intanto una donna di Samarìa ad attingere acqua. Le disse Gesù: “Dammi da bere”. <sup id="toc_125">8</sup>I suoi discepoli infatti erano andati in città a far provvista di cibi. <sup id="toc_126">9</sup>Ma la Samaritana gli disse: “Come mai tu, che sei Giudeo, chiedi da bere a me, che sono una donna samaritana?”. I Giudei infatti non mantengono buone relazioni con i Samaritani. <sup id="toc_127">10</sup>Gesù le rispose: “Se tu conoscessi il dono di Dio e chi è colui che ti dice: “Dammi da bere!”, tu stesso gliene avresti chiesto ed egli ti avrebbe dato acqua viva”. <sup id="toc_128">11</sup>Gli disse la donna: “Signore, tu non hai un mezzo per attingere e il pozzo è profondo; da dove hai dunque quest’acqua viva? <sup id="toc_129">12</sup>Sei tu forse più grande del nostro padre Giacobbe, che ci diede questo pozzo e ne bevve lui con i suoi figli e il suo gregge?”. <sup id="toc_130">13</sup>Rispose Gesù: “Chiunque beve di quest’acqua avrà di nuovo sete; <sup id="toc_131">14</sup>ma chi beve dell’acqua che io gli darò, non avrà mai più sete, anzi, l’acqua che io gli darò diventerà in lui sorgente di acqua che zampilla per la vita eterna”. <sup id="toc_132">15</sup>“Signore, gli disse la donna, dammi di quest’acqua, perché non abbia più sete e non continui a venire qui ad attingere acqua”. <sup id="toc_133">16</sup>Le disse: “Va’ a chiamare tuo marito e poi ritorna qui”. <sup id="toc_134">17</sup>Rispose la donna: “Non ho marito”. Le disse Gesù: “Hai detto bene “non ho marito”; <sup id="toc_135">18</sup>infatti hai avuto cinque mariti e quello che hai ora non è tuo marito; in questo hai detto il vero”. <sup id="toc_136">19</sup>Gli replicò la donna: “Signore, vedo che tu sei un profeta. <sup id="toc_137">20</sup>I nostri padri hanno adorato Dio sopra questo monte e voi dite che è Gerusalemme il luogo in cui bisogna adorare”. <sup id="toc_138">21</sup>Gesù le dice: “Credimi, donna, è giunto il momento in cui né su questo monte, né in Gerusalemme adorerete il Padre. <sup id="toc_139">22</sup>Voi adorate quel che non conoscete, noi adoriamo quello che conosciamo, perché la salvezza viene dai Giudei. <sup id="toc_140">23</sup>Ma è giunto il momento, ed è questo, in cui i veri adoratori adoreranno il Padre in spirito e verità; perché il Padre cerca tali adoratori. <sup id="toc_141">24</sup>Dio è spirito, e quelli che lo adorano devono adorarlo in spirito e verità”. <sup id="toc_142">25</sup>Gli rispose la donna: “So che deve venire il Messia (cioè il Cristo): quando egli verrà, ci annunzierà ogni cosa”. <sup id="toc_143">26</sup>Le disse Gesù: “Sono io, che ti parlo”.</p>
  <p><sup id="toc_144">27</sup>In quel momento giunsero i suoi discepoli e si meravigliarono che stesse a discorrere con una donna. Nessuno tuttavia gli disse: “Che desideri?”, o: “Perché parli con lei?”. <sup id="toc_145">28</sup>La donna intanto lasciò la brocca, andò in città e disse alla gente: <sup id="toc_146">29</sup>“Venite a vedere un uomo che mi ha detto tutto quello che ho fatto. Che sia forse il Messia?”. <sup id="toc_147">30</sup>Uscirono allora dalla città e andavano da lui.</p>
  <p><sup id="toc_148">31</sup>Intanto i discepoli lo pregavano: “Rabbì, mangia”. <sup id="toc_149">32</sup>Ma egli rispose: “Ho da mangiare un cibo che voi non conoscete”. <sup id="toc_150">33</sup>E i discepoli si domandavano l’un l’altro: “Qualcuno forse gli ha portato da mangiare?”. <sup id="toc_151">34</sup>Gesù disse loro: “Mio cibo è fare la volontà di colui che mi ha mandato e compiere la sua opera. <sup id="toc_152">35</sup>Non dite voi: Ci sono ancora quattro mesi e poi viene la mietitura? Ecco, io vi dico: Levate i vostri occhi e guardate i campi che già biondeggiano per la mietitura. <sup id="toc_153">36</sup>E chi miete riceve salario e raccoglie frutto per la vita eterna, perché ne goda insieme chi semina e chi miete. <sup id="toc_154">37</sup>Qui infatti si realizza il detto: uno semina e uno miete. <sup id="toc_155">38</sup>Io vi ho mandati a mietere ciò che voi non avete lavorato; altri hanno lavorato e voi siete subentrati nel loro lavoro”.</p>
  <p><sup id="toc_156">39</sup>Molti Samaritani di quella città credettero in lui per le parole della donna che dichiarava: “Mi ha detto tutto quello che ho fatto”. <sup id="toc_157">40</sup>E quando i Samaritani giunsero da lui, lo pregarono di fermarsi con loro ed egli vi rimase due giorni. <sup id="toc_158">41</sup>Molti di più credettero per la sua parola <sup id="toc_159">42</sup>e dicevano alla donna: “Non è più per la tua parola che noi crediamo; ma perché noi stessi abbiamo udito e sappiamo che questi è veramente il salvatore del mondo”.</p>
  <p><sup id="toc_160">43</sup>Trascorsi due giorni, partì di là per andare in Galilea. <sup id="toc_161">44</sup>Ma Gesù stesso aveva dichiarato che un profeta non riceve onore nella sua patria. <sup id="toc_162">45</sup>Quando però giunse in Galilea, i Galilei lo accolsero con gioia, poiché avevano visto tutto quello che aveva fatto a Gerusalemme durante la festa; anch’essi infatti erano andati alla festa.</p>
  <p><sup id="toc_163">46</sup>Andò dunque di nuovo a Cana di Galilea, dove aveva cambiato l’acqua in vino. Vi era un funzionario del re, che aveva un figlio malato a Cafàrnao. <sup id="toc_164">47</sup>Costui, udito che Gesù era venuto dalla Giudea in Galilea, si recò da lui e lo pregò di scendere a guarire suo figlio poiché stava per morire. <sup id="toc_165">48</sup>Gesù gli disse: “Se non vedete segni e prodigi, voi non credete”. <sup id="toc_166">49</sup>Ma il funzionario del re insistette: “Signore, scendi prima che il mio bambino muoia”. <sup id="toc_167">50</sup>Gesù gli risponde: “Va’, tuo figlio vive”. Quell’uomo credette alla parola che gli aveva detto Gesù e si mise in cammino. <sup id="toc_168">51</sup>Proprio mentre scendeva, gli vennero incontro i servi a dirgli: “Tuo figlio vive!”. <sup id="toc_169">52</sup>S’informò poi a che ora avesse cominciato a star meglio. Gli dissero: “Ieri, un’ora dopo mezzogiorno la febbre lo ha lasciato”. <sup id="toc_170">53</sup>Il padre riconobbe che proprio in quell’ora Gesù gli aveva detto: “Tuo figlio vive” e credette lui con tutta la sua famiglia. <sup id="toc_171">54</sup>Questo fu il secondo miracolo che Gesù fece tornando dalla Giudea in Galilea.</p>
  <h3 id="toc_172">5</h3>
  <p><sup id="toc_173">1</sup>Vi fu poi una festa dei Giudei e Gesù salì a Gerusalemme. <sup id="toc_174">2</sup>V’è a Gerusalemme, presso la porta delle Pecore, una piscina, chiamata in ebraico Betzaetà, con cinque portici, <sup id="toc_175">3</sup>sotto i quali giaceva un gran numero di infermi, ciechi, zoppi e paralitici. <sup id="toc_176">4</sup>Un angelo infatti in certi momenti discendeva nella piscina e agitava l’acqua; il primo ad entrarvi dopo l’agitazione dell’acqua guariva da qualsiasi malattia fosse affetto. <sup id="toc_177">5</sup>Si trovava là un uomo che da trentotto anni era malato. <sup id="toc_178">6</sup>Gesù vedendolo disteso e, sapendo che da molto tempo stava così, gli disse: “Vuoi guarire?”. <sup id="toc_179">7</sup>Gli rispose il malato: “Signore, io non ho nessuno che mi immerga nella piscina quando l’acqua si agita. Mentre infatti sto per andarvi, qualche altro scende prima di me”. <sup id="toc_180">8</sup>Gesù gli disse: “Alzati, prendi il tuo lettuccio e cammina”. <sup id="toc_181">9</sup>E sull’istante quell’uomo guarì e, preso il suo lettuccio, cominciò a camminare.</p>
  <p>Quel giorno però era un sabato. <sup id="toc_182">10</sup>Dissero dunque i Giudei all’uomo guarito: “È sabato e non ti è lecito prender su il tuo lettuccio”. <sup id="toc_183">11</sup>Ma egli rispose loro: “Colui che mi ha guarito mi ha detto: Prendi il tuo lettuccio e cammina”. <sup id="toc_184">12</sup>Gli chiesero allora: “Chi è stato a dirti: Prendi il tuo lettuccio e cammina?”. <sup id="toc_185">13</sup>Ma colui che era stato guarito non sapeva chi fosse; Gesù infatti si era allontanato, essendoci folla in quel luogo. <sup id="toc_186">14</sup>Poco dopo Gesù lo trovò nel tempio e gli disse: “Ecco che sei guarito; non peccare più, perché non ti abbia ad accadere qualcosa di peggio”. <sup id="toc_187">15</sup>Quell’uomo se ne andò e disse ai Giudei che era stato Gesù a guarirlo. <sup id="toc_188">16</sup>Per questo i Giudei cominciarono a perseguitare Gesù, perché faceva tali cose di sabato. <sup id="toc_189">17</sup>Ma Gesù rispose loro: “Il Padre mio opera sempre e anch’io opero”. <sup id="toc_190">18</sup>Proprio per questo i Giudei cercavano ancor più di ucciderlo: perché non soltanto violava il sabato, ma chiamava Dio suo Padre, facendosi uguale a Dio.</p>
  <p><sup id="toc_191">19</sup>Gesù riprese a parlare e disse: “In verità, in verità vi dico, il Figlio da sé non può fare nulla se non ciò che vede fare dal Padre; quello che egli fa, anche il Figlio lo fa. <sup id="toc_192">20</sup>Il Padre infatti ama il Figlio, gli manifesta tutto quello che fa e gli manifesterà opere ancora più grandi di queste, e voi ne resterete meravigliati. <sup id="toc_193">21</sup>Come il Padre risuscita i morti e dà la vita, così anche il Figlio dà la vita a chi vuole; <sup id="toc_194">22</sup>il Padre infatti non giudica nessuno ma ha rimesso ogni giudizio al Figlio, <sup id="toc_195">23</sup>perché tutti onorino il Figlio come onorano il Padre. Chi non onora il Figlio, non onora il Padre che lo ha mandato. <sup id="toc_196">24</sup>In verità, in verità vi dico: chi ascolta la mia parola e crede a colui che mi ha mandato, ha la vita eterna e non va incontro al giudizio, ma è passato dalla morte alla vita. <sup id="toc_197">25</sup>In verità, in verità vi dico: è venuto il momento, ed è questo, in cui i morti udranno la voce del Figlio di Dio, e quelli che l’avranno ascoltata, vivranno. <sup id="toc_198">26</sup>Come infatti il Padre ha la vita in se stesso, così ha concesso al Figlio di avere la vita in se stesso; <sup id="toc_199">27</sup>e gli ha dato il potere di giudicare, perché è Figlio dell’uomo. <sup id="toc_200">28</sup>Non vi meravigliate di questo, poiché verrà l’ora in cui tutti coloro che sono nei sepolcri udranno la sua voce e ne usciranno: <sup id="toc_201">29</sup>quanti fecero il bene per una risurrezione di vita e quanti fecero il male per una risurrezione di condanna. <sup id="toc_202">30</sup>Io non posso far nulla da me stesso; giudico secondo quello che ascolto e il mio giudizio è giusto, perché non cerco la mia volontà, ma la volontà di colui che mi ha mandato.</p>
  <p><sup id="toc_203">31</sup>Se fossi io a render testimonianza a me stesso, la mia testimonianza non sarebbe vera; <sup id="toc_204">32</sup>ma c’è un altro che mi rende testimonianza, e so che la testimonianza che egli mi rende è verace. <sup id="toc_205">33</sup>Voi avete inviato messaggeri da Giovanni ed egli ha reso testimonianza alla verità. <sup id="toc_206">34</sup>Io non ricevo testimonianza da un uomo; ma vi dico queste cose perché possiate salvarvi. <sup id="toc_207">35</sup>Egli era una lampada che arde e risplende, e voi avete voluto solo per un momento rallegrarvi alla sua luce.</p>
  <p><sup id="toc_208">36</sup>Io però ho una testimonianza superiore a quella di Giovanni: le opere che il Padre mi ha dato da compiere, quelle stesse opere che io sto facendo, testimoniano di me che il Padre mi ha mandato. <sup id="toc_209">37</sup>E anche il Padre, che mi ha mandato, ha reso testimonianza di me. Ma voi non avete mai udito la sua voce, né avete visto il suo volto, <sup id="toc_210">38</sup>e non avete la sua parola che dimora in voi, perché non credete a colui che egli ha mandato. <sup id="toc_211">39</sup>Voi scrutate le Scritture credendo di avere in esse la vita eterna; ebbene, sono proprio esse che mi rendono testimonianza. <sup id="toc_212">40</sup>Ma voi non volete venire a me per avere la vita.</p>
  <p><sup id="toc_213">41</sup>Io non ricevo gloria dagli uomini. <sup id="toc_214">42</sup>Ma io vi conosco e so che non avete in voi l’amore di Dio. <sup id="toc_215">43</sup>Io sono venuto nel nome del Padre mio e voi non mi ricevete; se un altro venisse nel proprio nome, lo ricevereste. <sup id="toc_216">44</sup>E come potete credere, voi che prendete gloria gli uni dagli altri, e non cercate la gloria che viene da Dio solo? <sup id="toc_217">45</sup>Non crediate che sia io ad accusarvi davanti al Padre; c’è già chi vi accusa, Mosè, nel quale avete riposto la vostra speranza. <sup id="toc_218">46</sup>Se credeste infatti a Mosè, credereste anche a me; perché di me egli ha scritto. <sup id="toc_219">47</sup>Ma se non credete ai suoi scritti, come potrete credere alle mie parole?”.</p>
  <h3 id="toc_220">6</h3>
  <p><sup id="toc_221">1</sup>Dopo questi fatti, Gesù andò all’altra riva del mare di Galilea, cioè di Tiberìade, <sup id="toc_222">2</sup>e una grande folla lo seguiva, vedendo i segni che faceva sugli infermi. <sup id="toc_223">3</sup>Gesù salì sulla montagna e là si pose a sedere con i suoi discepoli. <sup id="toc_224">4</sup>Era vicina la Pasqua, la festa dei Giudei. <sup id="toc_225">5</sup>Alzati quindi gli occhi, Gesù vide che una grande folla veniva da lui e disse a Filippo: “Dove possiamo comprare il pane perché costoro abbiano da mangiare?”. <sup id="toc_226">6</sup>Diceva così per metterlo alla prova; egli infatti sapeva bene quello che stava per fare. <sup id="toc_227">7</sup>Gli rispose Filippo: “Duecento denari di pane non sono sufficienti neppure perché ognuno possa riceverne un pezzo”. <sup id="toc_228">8</sup>Gli disse allora uno dei discepoli, Andrea, fratello di Simon Pietro: <sup id="toc_229">9</sup>“C’è qui un ragazzo che ha cinque pani d’orzo e due pesci; ma che cos’è questo per tanta gente?”. <sup id="toc_230">10</sup>Rispose Gesù: “Fateli sedere”. C’era molta erba in quel luogo. Si sedettero dunque ed erano circa cinquemila uomini. <sup id="toc_231">11</sup>Allora Gesù prese i pani e, dopo aver reso grazie, li distribuì a quelli che si erano seduti, e lo stesso fece dei pesci, finché ne vollero. <sup id="toc_232">12</sup>E quando furono saziati, disse ai discepoli: “Raccogliete i pezzi avanzati, perché nulla vada perduto”. <sup id="toc_233">13</sup>Li raccolsero e riempirono dodici canestri con i pezzi dei cinque pani d’orzo, avanzati a coloro che avevano mangiato.</p>
  <p><sup id="toc_234">14</sup>Allora la gente, visto il segno che egli aveva compiuto, cominciò a dire: “Questi è davvero il profeta che deve venire nel mondo!”. <sup id="toc_235">15</sup>Ma Gesù, sapendo che stavano per venire a prenderlo per farlo re, si ritirò di nuovo sulla montagna, tutto solo.</p>
  <p><sup id="toc_236">16</sup>Venuta intanto la sera, i suoi discepoli scesero al mare <sup id="toc_237">17</sup>e, saliti in una barca, si avviarono verso l’altra riva in direzione di Cafàrnao. Era ormai buio, e Gesù non era ancora venuto da loro. <sup id="toc_238">18</sup>Il mare era agitato, perché soffiava un forte vento. <sup id="toc_239">19</sup>Dopo aver remato circa tre o quattro miglia, videro Gesù che camminava sul mare e si avvicinava alla barca, ed ebbero paura. <sup id="toc_240">20</sup>Ma egli disse loro: “Sono io, non temete”. <sup id="toc_241">21</sup>Allora vollero prenderlo sulla barca e rapidamente la barca toccò la riva alla quale erano diretti.</p>
  <p><sup id="toc_242">22</sup>Il giorno dopo, la folla, rimasta dall’altra parte del mare, notò che c’era una barca sola e che Gesù non era salito con i suoi discepoli sulla barca, ma soltanto i suoi discepoli erano partiti. <sup id="toc_243">23</sup>Altre barche erano giunte nel frattempo da Tiberìade, presso il luogo dove avevano mangiato il pane dopo che il Signore aveva reso grazie. <sup id="toc_244">24</sup>Quando dunque la folla vide che Gesù non era più là e nemmeno i suoi discepoli, salì sulle barche e si diresse alla volta di Cafàrnao alla ricerca di Gesù. <sup id="toc_245">25</sup>Trovatolo di là dal mare, gli dissero: “Rabbì, quando sei venuto qua?”.</p>
  <p><sup id="toc_246">26</sup>Gesù rispose: “In verità, in verità vi dico, voi mi cercate non perché avete visto dei segni, ma perché avete mangiato di quei pani e vi siete saziati. <sup id="toc_247">27</sup>Procuratevi non il cibo che perisce, ma quello che dura per la vita eterna, e che il Figlio dell’uomo vi darà. Perché su di lui il Padre, Dio, ha messo il suo sigillo”. <sup id="toc_248">28</sup>Gli dissero allora: “Che cosa dobbiamo fare per compiere le opere di Dio?”. <sup id="toc_249">29</sup>Gesù rispose: “Questa è l’opera di Dio: credere in colui che egli ha mandato”.</p>
  <p><sup id="toc_250">30</sup>Allora gli dissero: “Quale segno dunque tu fai perché vediamo e possiamo crederti? Quale opera compi? <sup id="toc_251">31</sup>I nostri padri hanno mangiato la manna nel deserto, come sta scritto: <i>Diede loro da mangiare un pane dal cielo</i>“. <sup id="toc_252">32</sup>Rispose loro Gesù: “In verità, in verità vi dico: non Mosè vi ha dato il pane dal cielo, ma il Padre mio vi dà il pane dal cielo, quello vero; <sup id="toc_253">33</sup>il pane di Dio è colui che discende dal cielo e dà la vita al mondo”. <sup id="toc_254">34</sup>Allora gli dissero: “Signore, dacci sempre questo pane”. <sup id="toc_255">35</sup>Gesù rispose: “Io sono il pane della vita; chi viene a me non avrà più fame e chi crede in me non avrà più sete. <sup id="toc_256">36</sup>Vi ho detto però che voi mi avete visto e non credete. <sup id="toc_257">37</sup>Tutto ciò che il Padre mi dà, verrà a me; colui che viene a me, non lo respingerò, <sup id="toc_258">38</sup>perché sono disceso dal cielo non per fare la mia volontà, ma la volontà di colui che mi ha mandato. <sup id="toc_259">39</sup>E questa è la volontà di colui che mi ha mandato, che io non perda nulla di quanto egli mi ha dato, ma lo risusciti nell’ultimo giorno. <sup id="toc_260">40</sup>Questa infatti è la volontà del Padre mio, che chiunque vede il Figlio e crede in lui abbia la vita eterna; io lo risusciterò nell’ultimo giorno”.</p>
  <p><sup id="toc_261">41</sup>Intanto i Giudei mormoravano di lui perché aveva detto: “Io sono il pane disceso dal cielo”. <sup id="toc_262">42</sup>E dicevano: “Costui non è forse Gesù, il figlio di Giuseppe? Di lui conosciamo il padre e la madre. Come può dunque dire: Sono disceso dal cielo?”.</p>
  <p><sup id="toc_263">43</sup>Gesù rispose: “Non mormorate tra di voi. <sup id="toc_264">44</sup>Nessuno può venire a me, se non lo attira il Padre che mi ha mandato; e io lo risusciterò nell’ultimo giorno. <sup id="toc_265">45</sup>Sta scritto nei profeti: <i>E tutti saranno ammaestrati da Dio</i>. Chiunque ha udito il Padre e ha imparato da lui, viene a me. <sup id="toc_266">46</sup>Non che alcuno abbia visto il Padre, ma solo colui che viene da Dio ha visto il Padre. <sup id="toc_267">47</sup>In verità, in verità vi dico: chi crede ha la vita eterna.</p>
  <p><sup id="toc_268">48</sup>Io sono il pane della vita. <sup id="toc_269">49</sup>I vostri padri hanno mangiato la manna nel deserto e sono morti; <sup id="toc_270">50</sup>questo è il pane che discende dal cielo, perché chi ne mangia non muoia. <sup id="toc_271">51</sup>Io sono il pane vivo, disceso dal cielo. Se uno mangia di questo pane vivrà in eterno e il pane che io darò è la mia carne per la vita del mondo”.</p>
  <p><sup id="toc_272">52</sup>Allora i Giudei si misero a discutere tra di loro: “Come può costui darci la sua carne da mangiare?”. <sup id="toc_273">53</sup>Gesù disse: “In verità, in verità vi dico: se non mangiate la carne del Figlio dell’uomo e non bevete il suo sangue, non avrete in voi la vita. <sup id="toc_274">54</sup>Chi mangia la mia carne e beve il mio sangue ha la vita eterna e io lo risusciterò nell’ultimo giorno. <sup id="toc_275">55</sup>Perché la mia carne è vero cibo e il mio sangue vera bevanda. <sup id="toc_276">56</sup>Chi mangia la mia carne e beve il mio sangue dimora in me e io in lui. <sup id="toc_277">57</sup>Come il Padre, che ha la vita, ha mandato me e io vivo per il Padre, così anche colui che mangia di me vivrà per me. <sup id="toc_278">58</sup>Questo è il pane disceso dal cielo, non come quello che mangiarono i padri vostri e morirono. Chi mangia questo pane vivrà in eterno”.</p>
  <p><sup id="toc_279">59</sup>Queste cose disse Gesù, insegnando nella sinagoga a Cafàrnao. <sup id="toc_280">60</sup>Molti dei suoi discepoli, dopo aver ascoltato, dissero: “Questo linguaggio è duro; chi può intenderlo?”. <sup id="toc_281">61</sup>Gesù, conoscendo dentro di sé che i suoi discepoli proprio di questo mormoravano, disse loro: “Questo vi scandalizza? <sup id="toc_282">62</sup>E se vedeste il Figlio dell’uomo salire là dov’era prima? <sup id="toc_283">63</sup>È lo Spirito che dà la vita, la carne non giova a nulla; le parole che vi ho dette sono spirito e vita. <sup id="toc_284">64</sup>Ma vi sono alcuni tra voi che non credono”. Gesù infatti sapeva fin da principio chi erano quelli che non credevano e chi era colui che lo avrebbe tradito. <sup id="toc_285">65</sup>E continuò: “Per questo vi ho detto che nessuno può venire a me, se non gli è concesso dal Padre mio”.</p>
  <p><sup id="toc_286">66</sup>Da allora molti dei suoi discepoli si tirarono indietro e non andavano più con lui.</p>
  <p><sup id="toc_287">67</sup>Disse allora Gesù ai Dodici: “Forse anche voi volete andarvene?”. <sup id="toc_288">68</sup>Gli rispose Simon Pietro: “Signore, da chi andremo? Tu hai parole di vita eterna; <sup id="toc_289">69</sup>noi abbiamo creduto e conosciuto che tu sei il Santo di Dio”. <sup id="toc_290">70</sup>Rispose Gesù: “Non ho forse scelto io voi, i Dodici? Eppure uno di voi è un diavolo!”. Egli parlava di Giuda, figlio di Simone Iscariota: questi infatti stava per tradirlo, uno dei Dodici.</p>
  <h3 id="toc_291">7</h3>
  <p><sup id="toc_292">1</sup>Dopo questi fatti Gesù se ne andava per la Galilea; infatti non voleva più andare per la Giudea, perché i Giudei cercavano di ucciderlo.</p>
  <p><sup id="toc_293">2</sup>Si avvicinava intanto la festa dei Giudei, detta delle Capanne; <sup id="toc_294">3</sup>i suoi fratelli gli dissero: “Parti di qui e va’ nella Giudea perché anche i tuoi discepoli vedano le opere che tu fai. <sup id="toc_295">4</sup>Nessuno infatti agisce di nascosto, se vuole venire riconosciuto pubblicamente. Se fai tali cose, manifèstati al mondo!”. <sup id="toc_296">5</sup>Neppure i suoi fratelli infatti credevano in lui. <sup id="toc_297">6</sup>Gesù allora disse loro: “Il mio tempo non è ancora venuto, il vostro invece è sempre pronto. <sup id="toc_298">7</sup>Il mondo non può odiare voi, ma odia me, perché di lui io attesto che le sue opere sono cattive. <sup id="toc_299">8</sup>Andate voi a questa festa; io non ci vado, perché il mio tempo non è ancora compiuto”. <sup id="toc_300">9</sup>Dette loro queste cose, restò nella Galilea.</p>
  <p><sup id="toc_301">10</sup>Ma andati i suoi fratelli alla festa, allora vi andò anche lui; non apertamente però: di nascosto. <sup id="toc_302">11</sup>I Giudei intanto lo cercavano durante la festa e dicevano: “Dov’è quel tale?”. <sup id="toc_303">12</sup>E si faceva sommessamente un gran parlare di lui tra la folla; gli uni infatti dicevano: “È buono!”. Altri invece: “No, inganna la gente!”. <sup id="toc_304">13</sup>Nessuno però ne parlava in pubblico, per paura dei Giudei.</p>
  <p><sup id="toc_305">14</sup>Quando ormai si era a metà della festa, Gesù salì al tempio e vi insegnava. <sup id="toc_306">15</sup>I Giudei ne erano stupiti e dicevano: “Come mai costui conosce le Scritture, senza avere studiato?”. <sup id="toc_307">16</sup>Gesù rispose: “La mia dottrina non è mia, ma di colui che mi ha mandato. <sup id="toc_308">17</sup>Chi vuol fare la sua volontà, conoscerà se questa dottrina viene da Dio, o se io parlo da me stesso. <sup id="toc_309">18</sup>Chi parla da se stesso, cerca la propria gloria; ma chi cerca la gloria di colui che l’ha mandato è veritiero, e in lui non c’è ingiustizia. <sup id="toc_310">19</sup>Non è stato forse Mosè a darvi la Legge? Eppure nessuno di voi osserva la Legge! Perché cercate di uccidermi?”. <sup id="toc_311">20</sup>Rispose la folla: “Tu hai un demonio! Chi cerca di ucciderti?”. <sup id="toc_312">21</sup>Rispose Gesù: “Un’opera sola ho compiuto, e tutti ne siete stupiti. <sup id="toc_313">22</sup>Mosè vi ha dato la circoncisione – non che essa venga da Mosè, ma dai patriarchi – e voi circoncidete un uomo anche di sabato. <sup id="toc_314">23</sup>Ora se un uomo riceve la circoncisione di sabato perché non sia trasgredita la Legge di Mosè, voi vi sdegnate contro di me perché ho guarito interamente un uomo di sabato? <sup id="toc_315">24</sup>Non giudicate secondo le apparenze, ma giudicate con giusto giudizio!”.</p>
  <p><sup id="toc_316">25</sup>Intanto alcuni di Gerusalemme dicevano: “Non è costui quello che cercano di uccidere? <sup id="toc_317">26</sup>Ecco, egli parla liberamente, e non gli dicono niente. Che forse i capi abbiano riconosciuto davvero che egli è il Cristo? <sup id="toc_318">27</sup>Ma costui sappiamo di dov’è; il Cristo invece, quando verrà, nessuno saprà di dove sia”. <sup id="toc_319">28</sup>Gesù allora, mentre insegnava nel tempio, esclamò: “Certo, voi mi conoscete e sapete di dove sono. Eppure io non sono venuto da me e chi mi ha mandato è veritiero, e voi non lo conoscete. <sup id="toc_320">29</sup>Io però lo conosco, perché vengo da lui ed egli mi ha mandato”. <sup id="toc_321">30</sup>Allora cercarono di arrestarlo, ma nessuno riuscì a mettergli le mani addosso, perché non era ancora giunta la sua ora.</p>
  <p><sup id="toc_322">31</sup>Molti della folla invece credettero in lui, e dicevano: “Il Cristo, quando verrà, potrà fare segni più grandi di quelli che ha fatto costui?”.</p>
  <p><sup id="toc_323">32</sup>I farisei intanto udirono che la gente sussurrava queste cose di lui e perciò i sommi sacerdoti e i farisei mandarono delle guardie per arrestarlo. <sup id="toc_324">33</sup>Gesù disse: “Per poco tempo ancora rimango con voi, poi vado da colui che mi ha mandato. <sup id="toc_325">34</sup>Voi mi cercherete, e non mi troverete; e dove sono io, voi non potrete venire”. <sup id="toc_326">35</sup>Dissero dunque tra loro i Giudei: “Dove mai sta per andare costui, che noi non potremo trovarlo? Andrà forse da quelli che sono dispersi fra i Greci e ammaestrerà i Greci? <sup id="toc_327">36</sup>Che discorso è questo che ha fatto: Mi cercherete e non mi troverete e dove sono io voi non potrete venire?”.</p>
  <p><sup id="toc_328">37</sup>Nell’ultimo giorno, il grande giorno della festa, Gesù levatosi in piedi esclamò ad alta voce: “Chi ha sete venga a me e beva <sup id="toc_329">38</sup>chi crede in me; come dice la Scrittura: fiumi di acqua viva sgorgheranno dal suo seno”. <sup id="toc_330">39</sup>Questo egli disse riferendosi allo Spirito che avrebbero ricevuto i credenti in lui: infatti non c’era ancora lo Spirito, perché Gesù non era stato ancora glorificato.</p>
  <p><sup id="toc_331">40</sup>All’udire queste parole, alcuni fra la gente dicevano: “Questi è davvero il profeta!”. <sup id="toc_332">41</sup>Altri dicevano: “Questi è il Cristo!”. Altri invece dicevano: “Il Cristo viene forse dalla Galilea? <sup id="toc_333">42</sup>Non dice forse la Scrittura che il Cristo <i>verrà dalla stirpe di Davide</i>
e <i>da Betlemme</i>, il villaggio di Davide?”. <sup id="toc_334">43</sup>E nacque dissenso tra la gente riguardo a lui.</p>
  <p><sup id="toc_335">44</sup>Alcuni di loro volevano arrestarlo, ma nessuno gli mise le mani addosso. <sup id="toc_336">45</sup>Le guardie tornarono quindi dai sommi sacerdoti e dai farisei e questi dissero loro: “Perché non lo avete condotto?”. <sup id="toc_337">46</sup>Risposero le guardie: “Mai un uomo ha parlato come parla quest’uomo!”. <sup id="toc_338">47</sup>Ma i farisei replicarono loro: “Forse vi siete lasciati ingannare anche voi? <sup id="toc_339">48</sup>Forse gli ha creduto qualcuno fra i capi, o fra i farisei? <sup id="toc_340">49</sup>Ma questa gente, che non conosce la Legge, è maledetta!”. <sup id="toc_341">50</sup>Disse allora Nicodèmo, uno di loro, che era venuto precedentemente da Gesù: <sup id="toc_342">51</sup>“La nostra Legge giudica forse un uomo prima di averlo ascoltato e di sapere ciò che fa?”. <sup id="toc_343">52</sup>Gli risposero: “Sei forse anche tu della Galilea? Studia e vedrai che non sorge profeta dalla Galilea”.</p>
  <p><sup id="toc_344">53</sup>E tornarono ciascuno a casa sua.</p>
  <h3 id="toc_345">8</h3>
  <p><sup id="toc_346">1</sup>Gesù si avviò allora verso il monte degli Ulivi. <sup id="toc_347">2</sup>Ma all’alba si recò di nuovo nel tempio e tutto il popolo andava da lui ed egli, sedutosi, li ammaestrava. <sup id="toc_348">3</sup>Allora gli scribi e i farisei gli conducono una donna sorpresa in adulterio e, postala nel mezzo, <sup id="toc_349">4</sup>gli dicono: “Maestro, questa donna è stata sorpresa in flagrante adulterio. <sup id="toc_350">5</sup>Ora Mosè, nella Legge, ci ha comandato di lapidare donne come questa. Tu che ne dici?”. <sup id="toc_351">6</sup>Questo dicevano per metterlo alla prova e per avere di che accusarlo. Ma Gesù, chinatosi, si mise a scrivere col dito per terra. <sup id="toc_352">7</sup>E siccome insistevano nell’interrogarlo, alzò il capo e disse loro: “Chi di voi è senza peccato, scagli per primo la pietra contro di lei”. <sup id="toc_353">8</sup>E chinatosi di nuovo, scriveva per terra. <sup id="toc_354">9</sup>Ma quelli, udito ciò, se ne andarono uno per uno, cominciando dai più anziani fino agli ultimi.</p>
  <p>Rimase solo Gesù con la donna là in mezzo. <sup id="toc_355">10</sup>Alzatosi allora Gesù le disse: “Donna, dove sono? Nessuno ti ha condannata?”. <sup id="toc_356">11</sup>Ed essa rispose: “Nessuno, Signore”. E Gesù le disse: “Neanch’io ti condanno; va’ e d’ora in poi non peccare più”.</p>
  <p><sup id="toc_357">12</sup>Di nuovo Gesù parlò loro: “Io sono la luce del mondo; chi segue me, non camminerà nelle tenebre, ma avrà la luce della vita”.</p>
  <p><sup id="toc_358">13</sup>Gli dissero allora i farisei: “Tu dai testimonianza di te stesso; la tua testimonianza non è vera”. <sup id="toc_359">14</sup>Gesù rispose: “Anche se io rendo testimonianza di me stesso, la mia testimonianza è vera, perché so da dove vengo e dove vado. Voi invece non sapete da dove vengo o dove vado. <sup id="toc_360">15</sup>Voi giudicate secondo la carne; io non giudico nessuno. <sup id="toc_361">16</sup>E anche se giudico, il mio giudizio è vero, perché non sono solo, ma io e il Padre che mi ha mandato. <sup id="toc_362">17</sup>Nella vostra Legge sta scritto che la testimonianza di due persone è vera: <sup id="toc_363">18</sup>orbene, sono io che do testimonianza di me stesso, ma anche il Padre, che mi ha mandato, mi dà testimonianza”. <sup id="toc_364">19</sup>Gli dissero allora: “Dov’è tuo padre?”. Rispose Gesù: “Voi non conoscete né me né il Padre; se conosceste me, conoscereste anche il Padre mio”. <sup id="toc_365">20</sup>Queste parole Gesù le pronunziò nel luogo del tesoro mentre insegnava nel tempio. E nessuno lo arrestò, perché non era ancora giunta la sua ora.</p>
  <p><sup id="toc_366">21</sup>Di nuovo Gesù disse loro: “Io vado e voi mi cercherete, ma morirete nel vostro peccato. Dove vado io, voi non potete venire”. <sup id="toc_367">22</sup>Dicevano allora i Giudei: “Forse si ucciderà, dal momento che dice: Dove vado io, voi non potete venire?”. <sup id="toc_368">23</sup>E diceva loro: “Voi siete di quaggiù, io sono di lassù; voi siete di questo mondo, io non sono di questo mondo. <sup id="toc_369">24</sup>Vi ho detto che morirete nei vostri peccati; se infatti non credete che io sono, morirete nei vostri peccati”. <sup id="toc_370">25</sup>Gli dissero allora: “Tu chi sei?”. Gesù disse loro: “Proprio ciò che vi dico. <sup id="toc_371">26</sup>Avrei molte cose da dire e da giudicare sul vostro conto; ma colui che mi ha mandato è veritiero, ed io dico al mondo le cose che ho udito da lui”. <sup id="toc_372">27</sup>Non capirono che egli parlava loro del Padre. <sup id="toc_373">28</sup>Disse allora Gesù: “Quando avrete innalzato il Figlio dell’uomo, allora saprete che Io Sono e non faccio nulla da me stesso, ma come mi ha insegnato il Padre, così io parlo. <sup id="toc_374">29</sup>Colui che mi ha mandato è con me e non mi ha lasciato solo perché io faccio sempre le cose che gli sono gradite”. <sup id="toc_375">30</sup>A queste sue parole, molti credettero in lui.</p>
  <p><sup id="toc_376">31</sup>Gesù allora disse a quei Giudei che avevano creduto in lui: “Se rimanete fedeli alla mia parola, sarete davvero miei discepoli; <sup id="toc_377">32</sup>conoscerete la verità e la verità vi farà liberi”. <sup id="toc_378">33</sup>Gli risposero: “Noi siamo discendenza di Abramo e non siamo mai stati schiavi di nessuno. Come puoi tu dire: Diventerete liberi?”. <sup id="toc_379">34</sup>Gesù rispose: “In verità, in verità vi dico: chiunque commette il peccato è schiavo del peccato. <sup id="toc_380">35</sup>Ora lo schiavo non resta per sempre nella casa, ma il figlio vi resta sempre; <sup id="toc_381">36</sup>se dunque il Figlio vi farà liberi, sarete liberi davvero. <sup id="toc_382">37</sup>So che siete discendenza di Abramo. Ma intanto cercate di uccidermi perché la mia parola non trova posto in voi. <sup id="toc_383">38</sup>Io dico quello che ho visto presso il Padre; anche voi dunque fate quello che avete ascoltato dal padre vostro!”. <sup id="toc_384">39</sup>Gli risposero: “Il nostro padre è Abramo”. Rispose Gesù: “Se siete figli di Abramo, fate le opere di Abramo! <sup id="toc_385">40</sup>Ora invece cercate di uccidere me, che vi ho detto la verità udita da Dio; questo, Abramo non l’ha fatto. <sup id="toc_386">41</sup>Voi fate le opere del padre vostro”. Gli risposero: “Noi non siamo nati da prostituzione, noi abbiamo un solo Padre, Dio!”. <sup id="toc_387">42</sup>Disse loro Gesù: “Se Dio fosse vostro Padre, certo mi amereste, perché da Dio sono uscito e vengo; non sono venuto da me stesso, ma lui mi ha mandato. <sup id="toc_388">43</sup>Perché non comprendete il mio linguaggio? Perché non potete dare ascolto alle mie parole, <sup id="toc_389">44</sup>voi che avete per padre il diavolo, e volete compiere i desideri del padre vostro. Egli è stato omicida fin da principio e non ha perseverato nella verità, perché non vi è verità in lui. Quando dice il falso, parla del suo, perché è menzognero e padre della menzogna. <sup id="toc_390">45</sup>A me, invece, voi non credete, perché dico la verità. <sup id="toc_391">46</sup>Chi di voi può convincermi di peccato? Se dico la verità, perché non mi credete? <sup id="toc_392">47</sup>Chi è da Dio ascolta le parole di Dio: per questo voi non le ascoltate, perché non siete da Dio”.</p>
  <p><sup id="toc_393">48</sup>Gli risposero i Giudei: “Non diciamo con ragione noi che sei un Samaritano e hai un demonio?”. <sup id="toc_394">49</sup>Rispose Gesù: “Io non ho un demonio, ma onoro il Padre mio e voi mi disonorate. <sup id="toc_395">50</sup>Io non cerco la mia gloria; vi è chi la cerca e giudica. <sup id="toc_396">51</sup>In verità, in verità vi dico: se uno osserva la mia parola, non vedrà mai la morte”. <sup id="toc_397">52</sup>Gli dissero i Giudei: “Ora sappiamo che hai un demonio. Abramo è morto, come anche i profeti, e tu dici: “Chi osserva la mia parola non conoscerà mai la morte”. <sup id="toc_398">53</sup>Sei tu più grande del nostro padre Abramo, che è morto? Anche i profeti sono morti; chi pretendi di essere?”. <sup id="toc_399">54</sup>Rispose Gesù: “Se io glorificassi me stesso, la mia gloria non sarebbe nulla; chi mi glorifica è il Padre mio, del quale voi dite: “È nostro Dio!”, <sup id="toc_400">55</sup>e non lo conoscete. Io invece lo conosco. E se dicessi che non lo conosco, sarei come voi, un mentitore; ma lo conosco e osservo la sua parola. <sup id="toc_401">56</sup>Abramo, vostro padre, esultò nella speranza di vedere il mio giorno; lo vide e se ne rallegrò”. <sup id="toc_402">57</sup>Gli dissero allora i Giudei: “Non hai ancora cinquant’anni e hai visto Abramo?”. <sup id="toc_403">58</sup>Rispose loro Gesù: “In verità, in verità vi dico: prima che Abramo fosse, Io Sono”. <sup id="toc_404">59</sup>Allora raccolsero pietre per scagliarle contro di lui; ma Gesù si nascose e uscì dal tempio.</p>
  <h3 id="toc_405">9</h3>
  <p><sup id="toc_406">1</sup>Passando vide un uomo cieco dalla nascita <sup id="toc_407">2</sup>e i suoi discepoli lo interrogarono: “Rabbì, chi ha peccato, lui o i suoi genitori, perché egli nascesse cieco?”. <sup id="toc_408">3</sup>Rispose Gesù: “né lui ha peccato né i suoi genitori, ma è così perché si manifestassero in lui le opere di Dio. <sup id="toc_409">4</sup>Dobbiamo compiere le opere di colui che mi ha mandato finché è giorno; poi viene la notte, quando nessuno può più operare. <sup id="toc_410">5</sup>Finché sono nel mondo, sono la luce del mondo”. <sup id="toc_411">6</sup>Detto questo sputò per terra, fece del fango con la saliva, spalmò il fango sugli occhi del cieco <sup id="toc_412">7</sup>e gli disse: “Va’ a lavarti nella piscina di Sìloe (che significa Inviato)”. Quegli andò, si lavò e tornò che ci vedeva. <sup id="toc_413">8</sup>Allora i vicini e quelli che lo avevano visto prima, poiché era un mendicante, dicevano: “Non è egli quello che stava seduto a chiedere l’elemosina?”. <sup id="toc_414">9</sup>Alcuni dicevano: “È lui”; altri dicevano: “No, ma gli assomiglia”. Ed egli diceva: “Sono io!”. <sup id="toc_415">10</sup>Allora gli chiesero: “Come dunque ti furono aperti gli occhi?”. <sup id="toc_416">11</sup>Egli rispose: “Quell’uomo che si chiama Gesù ha fatto del fango, mi ha spalmato gli occhi e mi ha detto: Va’ a Sìloe e lavati! Io sono andato e, dopo essermi lavato, ho acquistato la vista”. <sup id="toc_417">12</sup>Gli dissero: “Dov’è questo tale?”. Rispose: “Non lo so”.</p>
  <p><sup id="toc_418">13</sup>Intanto condussero dai farisei quello che era stato cieco: <sup id="toc_419">14</sup>era infatti sabato il giorno in cui Gesù aveva fatto del fango e gli aveva aperto gli occhi. <sup id="toc_420">15</sup>Anche i farisei dunque gli chiesero di nuovo come avesse acquistato la vista. Ed egli disse loro: “Mi ha posto del fango sopra gli occhi, mi sono lavato e ci vedo”. <sup id="toc_421">16</sup>Allora alcuni dei farisei dicevano: “Quest’uomo non viene da Dio, perché non osserva il sabato”. Altri dicevano: “Come può un peccatore compiere tali prodigi?”. E c’era dissenso tra di loro. <sup id="toc_422">17</sup>Allora dissero di nuovo al cieco: “Tu che dici di lui, dal momento che ti ha aperto gli occhi?”. Egli rispose: “È un profeta!”. <sup id="toc_423">18</sup>Ma i Giudei non vollero credere di lui che era stato cieco e aveva acquistato la vista, finché non chiamarono i genitori di colui che aveva ricuperato la vista. <sup id="toc_424">19</sup>E li interrogarono: “È questo il vostro figlio, che voi dite esser nato cieco? Come mai ora ci vede?”. <sup id="toc_425">20</sup>I genitori risposero: “Sappiamo che questo è il nostro figlio e che è nato cieco; <sup id="toc_426">21</sup>come poi ora ci veda, non lo sappiamo, né sappiamo chi gli ha aperto gli occhi; chiedetelo a lui, ha l’età, parlerà lui di se stesso”. <sup id="toc_427">22</sup>Questo dissero i suoi genitori, perché avevano paura dei Giudei; infatti i Giudei avevano già stabilito che, se uno lo avesse riconosciuto come il Cristo, venisse espulso dalla sinagoga. <sup id="toc_428">23</sup>Per questo i suoi genitori dissero: “Ha l’età, chiedetelo a lui!”.</p>
  <p><sup id="toc_429">24</sup>Allora chiamarono di nuovo l’uomo che era stato cieco e gli dissero: “Dà gloria a Dio! Noi sappiamo che quest’uomo è un peccatore”. <sup id="toc_430">25</sup>Quegli rispose: “Se sia un peccatore, non lo so; una cosa so: prima ero cieco e ora ci vedo”. <sup id="toc_431">26</sup>Allora gli dissero di nuovo: “Che cosa ti ha fatto? Come ti ha aperto gli occhi?”. <sup id="toc_432">27</sup>Rispose loro: “Ve l’ho già detto e non mi avete ascoltato; perché volete udirlo di nuovo? Volete forse diventare anche voi suoi discepoli?”. <sup id="toc_433">28</sup>Allora lo insultarono e gli dissero: “Tu sei suo discepolo, noi siamo discepoli di Mosè! <sup id="toc_434">29</sup>Noi sappiamo infatti che a Mosè ha parlato Dio; ma costui non sappiamo di dove sia”. <sup id="toc_435">30</sup>Rispose loro quell’uomo: “Proprio questo è strano, che voi non sapete di dove sia, eppure mi ha aperto gli occhi. <sup id="toc_436">31</sup>Ora, noi sappiamo che Dio non ascolta i peccatori, ma se uno è timorato di Dio e fa la sua volontà, egli lo ascolta. <sup id="toc_437">32</sup>Da che mondo è mondo, non s’è mai sentito dire che uno abbia aperto gli occhi a un cieco nato. <sup id="toc_438">33</sup>Se costui non fosse da Dio, non avrebbe potuto far nulla”. <sup id="toc_439">34</sup>Gli replicarono: “Sei nato tutto nei peccati e vuoi insegnare a noi?”. E lo cacciarono fuori.</p>
  <p><sup id="toc_440">35</sup>Gesù seppe che l’avevano cacciato fuori, e incontratolo gli disse: “Tu credi nel Figlio dell’uomo?”. <sup id="toc_441">36</sup>Egli rispose: “E chi è, Signore, perché io creda in lui?”. <sup id="toc_442">37</sup>Gli disse Gesù: “Tu l’hai visto: colui che parla con te è proprio lui”. <sup id="toc_443">38</sup>Ed egli disse: “Io credo, Signore!”. E gli si prostrò innanzi. <sup id="toc_444">39</sup>Gesù allora disse: “Io sono venuto in questo mondo per giudicare, perché coloro che non vedono vedano e quelli che vedono diventino ciechi”. <sup id="toc_445">40</sup>Alcuni dei farisei che erano con lui udirono queste parole e gli dissero: “Siamo forse ciechi anche noi?”. <sup id="toc_446">41</sup>Gesù rispose loro: “Se foste ciechi, non avreste alcun peccato; ma siccome dite: Noi vediamo, il vostro peccato rimane”.</p>
  <h3 id="toc_447">10</h3>
  <p><sup id="toc_448">1</sup>“In verità, in verità vi dico: chi non entra nel recinto delle pecore per la porta, ma vi sale da un’altra parte, è un ladro e un brigante. <sup id="toc_449">2</sup>Chi invece entra per la porta, è il pastore delle pecore. <sup id="toc_450">3</sup>Il guardiano gli apre e le pecore ascoltano la sua voce: egli chiama le sue pecore una per una e le conduce fuori. <sup id="toc_451">4</sup>E quando ha condotto fuori tutte le sue pecore, cammina innanzi a loro, e le pecore lo seguono, perché conoscono la sua voce. <sup id="toc_452">5</sup>Un estraneo invece non lo seguiranno, ma fuggiranno via da lui, perché non conoscono la voce degli estranei”. <sup id="toc_453">6</sup>Questa similitudine disse loro Gesù; ma essi non capirono che cosa significava ciò che diceva loro.</p>
  <p><sup id="toc_454">7</sup>Allora Gesù disse loro di nuovo: “In verità, in verità vi dico: io sono la porta delle pecore. <sup id="toc_455">8</sup>Tutti coloro che sono venuti prima di me, sono ladri e briganti; ma le pecore non li hanno ascoltati. <sup id="toc_456">9</sup>Io sono la porta: se uno entra attraverso di me, sarà salvo; entrerà e uscirà e troverà pascolo. <sup id="toc_457">10</sup>Il ladro non viene se non per rubare, uccidere e distruggere; io sono venuto perché abbiano la vita e l’abbiano in abbondanza. <sup id="toc_458">11</sup>Io sono il buon pastore. Il buon pastore offre la vita per le pecore. <sup id="toc_459">12</sup>Il mercenario invece, che non è pastore e al quale le pecore non appartengono, vede venire il lupo, abbandona le pecore e fugge e il lupo le rapisce e le disperde; <sup id="toc_460">13</sup>egli è un mercenario e non gli importa delle pecore. <sup id="toc_461">14</sup>Io sono il buon pastore, conosco le mie pecore e le mie pecore conoscono me, <sup id="toc_462">15</sup>come il Padre conosce me e io conosco il Padre; e offro la vita per le pecore. <sup id="toc_463">16</sup>E ho altre pecore che non sono di quest’ovile; anche queste io devo condurre; ascolteranno la mia voce e diventeranno un solo gregge e un solo pastore. <sup id="toc_464">17</sup>Per questo il Padre mi ama: perché io offro la mia vita, per poi riprenderla di nuovo. <sup id="toc_465">18</sup>Nessuno me la toglie, ma la offro da me stesso, poiché ho il potere di offrirla e il potere di riprenderla di nuovo. Questo comando ho ricevuto dal Padre mio”.</p>
  <p><sup id="toc_466">19</sup>Sorse di nuovo dissenso tra i Giudei per queste parole. <sup id="toc_467">20</sup>Molti di essi dicevano: “Ha un demonio ed è fuori di sé; perché lo state ad ascoltare?”. <sup id="toc_468">21</sup>Altri invece dicevano: “Queste parole non sono di un indemoniato; può forse un demonio aprire gli occhi dei ciechi?”.</p>
  <p><sup id="toc_469">22</sup>Ricorreva in quei giorni a Gerusalemme la festa della Dedicazione. Era d’inverno. <sup id="toc_470">23</sup>Gesù passeggiava nel tempio, sotto il portico di Salomone. <sup id="toc_471">24</sup>Allora i Giudei gli si fecero attorno e gli dicevano: “Fino a quando terrai l’animo nostro sospeso? Se tu sei il Cristo, dillo a noi apertamente”. <sup id="toc_472">25</sup>Gesù rispose loro: “Ve l’ho detto e non credete; le opere che io compio nel nome del Padre mio, queste mi danno testimonianza; <sup id="toc_473">26</sup>ma voi non credete, perché non siete mie pecore. <sup id="toc_474">27</sup>Le mie pecore ascoltano la mia voce e io le conosco ed esse mi seguono. <sup id="toc_475">28</sup>Io do loro la vita eterna e non andranno mai perdute e nessuno le rapirà dalla mia mano. <sup id="toc_476">29</sup>Il Padre mio che me le ha date è più grande di tutti e nessuno può rapirle dalla mano del Padre mio. <sup id="toc_477">30</sup>Io e il Padre siamo una cosa sola”.</p>
  <p><sup id="toc_478">31</sup>I Giudei portarono di nuovo delle pietre per lapidarlo. <sup id="toc_479">32</sup>Gesù rispose loro: “Vi ho fatto vedere molte opere buone da parte del Padre mio; per quale di esse mi volete lapidare?”. <sup id="toc_480">33</sup>Gli risposero i Giudei: “Non ti lapidiamo per un’opera buona, ma per la bestemmia e perché tu, che sei uomo, ti fai Dio”. <sup id="toc_481">34</sup>Rispose loro Gesù: “Non è forse scritto nella vostra Legge: <i>Io ho detto: voi siete dèi</i>? <sup id="toc_482">35</sup>Ora, se essa ha chiamato dèi coloro ai quali fu rivolta la parola di Dio (e la Scrittura non può essere annullata), <sup id="toc_483">36</sup>a colui che il Padre ha consacrato e mandato nel mondo, voi dite: Tu bestemmi, perché ho detto: Sono Figlio di Dio? <sup id="toc_484">37</sup>Se non compio le opere del Padre mio, non credetemi; <sup id="toc_485">38</sup>ma se le compio, anche se non volete credere a me, credete almeno alle opere, perché sappiate e conosciate che il Padre è in me e io nel Padre”. <sup id="toc_486">39</sup>Cercavano allora di prenderlo di nuovo, ma egli sfuggì dalle loro mani.</p>
  <p><sup id="toc_487">40</sup>Ritornò quindi al di là del Giordano, nel luogo dove prima Giovanni battezzava, e qui si fermò. <sup id="toc_488">41</sup>Molti andarono da lui e dicevano: “Giovanni non ha fatto nessun segno, ma tutto quello che Giovanni ha detto di costui era vero”. <sup id="toc_489">42</sup>E in quel luogo molti credettero in lui.</p>
  <h3 id="toc_490">11</h3>
  <p><sup id="toc_491">1</sup>Era allora malato un certo Lazzaro di Betània, il villaggio di Maria e di Marta sua sorella. <sup id="toc_492">2</sup>Maria era quella che aveva cosparso di olio profumato il Signore e gli aveva asciugato i piedi con i suoi capelli; suo fratello Lazzaro era malato. <sup id="toc_493">3</sup>Le sorelle mandarono dunque a dirgli: “Signore, ecco, il tuo amico è malato”.</p>
  <p><sup id="toc_494">4</sup>All’udire questo, Gesù disse: “Questa malattia non è per la morte, ma per la gloria di Dio, perché per essa il Figlio di Dio venga glorificato”. <sup id="toc_495">5</sup>Gesù voleva molto bene a Marta, a sua sorella e a Lazzaro. <sup id="toc_496">6</sup>Quand’ebbe dunque sentito che era malato, si trattenne due giorni nel luogo dove si trovava. <sup id="toc_497">7</sup>Poi, disse ai discepoli: “Andiamo di nuovo in Giudea!”. <sup id="toc_498">8</sup>I discepoli gli dissero: “Rabbì, poco fa i Giudei cercavano di lapidarti e tu ci vai di nuovo?”. <sup id="toc_499">9</sup>Gesù rispose: “Non sono forse dodici le ore del giorno? Se uno cammina di giorno, non inciampa, perché vede la luce di questo mondo; <sup id="toc_500">10</sup>ma se invece uno cammina di notte, inciampa, perché gli manca la luce”. <sup id="toc_501">11</sup>Così parlò e poi soggiunse loro: “Il nostro amico Lazzaro s’è addormentato; ma io vado a svegliarlo”. <sup id="toc_502">12</sup>Gli dissero allora i discepoli: “Signore, se s’è addormentato, guarirà”. <sup id="toc_503">13</sup>Gesù parlava della morte di lui, essi invece pensarono che si riferisse al riposo del sonno. <sup id="toc_504">14</sup>Allora Gesù disse loro apertamente: “Lazzaro è morto <sup id="toc_505">15</sup>e io sono contento per voi di non essere stato là, perché voi crediate. Orsù, andiamo da lui!”. <sup id="toc_506">16</sup>Allora Tommaso, chiamato Dìdimo, disse ai condiscepoli: “Andiamo anche noi a morire con lui!”.</p>
  <p><sup id="toc_507">17</sup>Venne dunque Gesù e trovò Lazzaro che era già da quattro giorni nel sepolcro. <sup id="toc_508">18</sup>Betània distava da Gerusalemme meno di due miglia <sup id="toc_509">19</sup>e molti Giudei erano venuti da Marta e Maria per consolarle per il loro fratello. <sup id="toc_510">20</sup>Marta dunque, come seppe che veniva Gesù, gli andò incontro; Maria invece stava seduta in casa. <sup id="toc_511">21</sup>Marta disse a Gesù: “Signore, se tu fossi stato qui, mio fratello non sarebbe morto! <sup id="toc_512">22</sup>Ma anche ora so che qualunque cosa chiederai a Dio, egli te la concederà”. <sup id="toc_513">23</sup>Gesù le disse: “Tuo fratello risusciterà”. <sup id="toc_514">24</sup>Gli rispose Marta: “So che risusciterà nell’ultimo giorno”. <sup id="toc_515">25</sup>Gesù le disse: “Io sono la risurrezione e la vita; chi crede in me, anche se muore, vivrà; <sup id="toc_516">26</sup>chiunque vive e crede in me, non morrà in eterno. Credi tu questo?”. <sup id="toc_517">27</sup>Gli rispose: “Sì, o Signore, io credo che tu sei il Cristo, il Figlio di Dio che deve venire nel mondo”.</p>
  <p><sup id="toc_518">28</sup>Dopo queste parole se ne andò a chiamare di nascosto Maria, sua sorella, dicendo: “Il Maestro è qui e ti chiama”. <sup id="toc_519">29</sup>Quella, udito ciò, si alzò in fretta e andò da lui. <sup id="toc_520">30</sup>Gesù non era entrato nel villaggio, ma si trovava ancora là dove Marta gli era andata incontro. <sup id="toc_521">31</sup>Allora i Giudei che erano in casa con lei a consolarla, quando videro Maria alzarsi in fretta e uscire, la seguirono pensando: “Va al sepolcro per piangere là”. <sup id="toc_522">32</sup>Maria, dunque, quando giunse dov’era Gesù, vistolo si gettò ai suoi piedi dicendo: “Signore, se tu fossi stato qui, mio fratello non sarebbe morto!”. <sup id="toc_523">33</sup>Gesù allora quando la vide piangere e piangere anche i Giudei che erano venuti con lei, si commosse profondamente, si turbò e disse: <sup id="toc_524">34</sup>“Dove l’avete posto?”. Gli dissero: “Signore, vieni a vedere!”. <sup id="toc_525">35</sup>Gesù scoppiò in pianto. <sup id="toc_526">36</sup>Dissero allora i Giudei: “Vedi come lo amava!”. <sup id="toc_527">37</sup>Ma alcuni di loro dissero: “Costui che ha aperto gli occhi al cieco non poteva anche far sì che questi non morisse?”.</p>
  <p><sup id="toc_528">38</sup>Intanto Gesù, ancora profondamente commosso, si recò al sepolcro; era una grotta e contro vi era posta una pietra. <sup id="toc_529">39</sup>Disse Gesù: “Togliete la pietra!”. Gli rispose Marta, la sorella del morto: “Signore, già manda cattivo odore, poiché è di quattro giorni”. <sup id="toc_530">40</sup>Le disse Gesù: “Non ti ho detto che, se credi, vedrai la gloria di Dio?”. <sup id="toc_531">41</sup>Tolsero dunque la pietra. Gesù allora alzò gli occhi e disse: “Padre, ti ringrazio che mi hai ascoltato. <sup id="toc_532">42</sup>Io sapevo che sempre mi dai ascolto, ma l’ho detto per la gente che mi sta attorno, perché credano che tu mi hai mandato”. <sup id="toc_533">43</sup>E, detto questo, gridò a gran voce: “Lazzaro, vieni fuori!”. <sup id="toc_534">44</sup>Il morto uscì, con i piedi e le mani avvolti in bende, e il volto coperto da un sudario. Gesù disse loro: “Scioglietelo e lasciatelo andare”.</p>
  <p><sup id="toc_535">45</sup>Molti dei Giudei che erano venuti da Maria, alla vista di quel che egli aveva compiuto, credettero in lui. <sup id="toc_536">46</sup>Ma alcuni andarono dai farisei e riferirono loro quel che Gesù aveva fatto. <sup id="toc_537">47</sup>Allora i sommi sacerdoti e i farisei riunirono il sinedrio e dicevano: “Che facciamo? Quest’uomo compie molti segni. <sup id="toc_538">48</sup>Se lo lasciamo fare così, tutti crederanno in lui e verranno i Romani e distruggeranno il nostro luogo santo e la nostra nazione”. <sup id="toc_539">49</sup>Ma uno di loro, di nome Caifa, che era sommo sacerdote in quell’anno, disse loro: “Voi non capite nulla <sup id="toc_540">50</sup>e non considerate come sia meglio che muoia un solo uomo per il popolo e non perisca la nazione intera”. <sup id="toc_541">51</sup>Questo però non lo disse da se stesso, ma essendo sommo sacerdote profetizzò che Gesù doveva morire per la nazione <sup id="toc_542">52</sup>e non per la nazione soltanto, ma anche per riunire insieme i figli di Dio che erano dispersi. <sup id="toc_543">53</sup>Da quel giorno dunque decisero di ucciderlo.</p>
  <p><sup id="toc_544">54</sup>Gesù pertanto non si faceva più vedere in pubblico tra i Giudei; egli si ritirò di là nella regione vicina al deserto, in una città chiamata Èfraim, dove si trattenne con i suoi discepoli.</p>
  <p><sup id="toc_545">55</sup>Era vicina la Pasqua dei Giudei e molti dalla regione andarono a Gerusalemme prima della Pasqua per purificarsi. <sup id="toc_546">56</sup>Essi cercavano Gesù e stando nel tempio dicevano tra di loro: “Che ve ne pare? Non verrà egli alla festa?”. <sup id="toc_547">57</sup>Intanto i sommi sacerdoti e i farisei avevano dato ordine che chiunque sapesse dove si trovava lo denunziasse, perché essi potessero prenderlo.</p>
  <h3 id="toc_548">12</h3>
  <p><sup id="toc_549">1</sup>Sei giorni prima della Pasqua, Gesù andò a Betània, dove si trovava Lazzaro, che egli aveva risuscitato dai morti. <sup id="toc_550">2</sup>E qui gli fecero una cena: Marta serviva e Lazzaro era uno dei commensali. <sup id="toc_551">3</sup>Maria allora, presa una libbra di olio profumato di vero nardo, assai prezioso, cosparse i piedi di Gesù e li asciugò con i suoi capelli, e tutta la casa si riempì del profumo dell’unguento. <sup id="toc_552">4</sup>Allora Giuda Iscariota, uno dei suoi discepoli, che doveva poi tradirlo, disse: <sup id="toc_553">5</sup>“Perché quest’olio profumato non si è venduto per trecento denari per poi darli ai poveri?”. <sup id="toc_554">6</sup>Questo egli disse non perché gl’importasse dei poveri, ma perché era ladro e, siccome teneva la cassa, prendeva quello che vi mettevano dentro. <sup id="toc_555">7</sup>Gesù allora disse: “Lasciala fare, perché lo conservi per il giorno della mia sepoltura. <sup id="toc_556">8</sup>I poveri infatti li avete sempre con voi, ma non sempre avete me”.</p>
  <p><sup id="toc_557">9</sup>Intanto la gran folla di Giudei venne a sapere che Gesù si trovava là, e accorse non solo per Gesù, ma anche per vedere Lazzaro che egli aveva risuscitato dai morti. <sup id="toc_558">10</sup>I sommi sacerdoti allora deliberarono di uccidere anche Lazzaro, <sup id="toc_559">11</sup>perché molti Giudei se ne andavano a causa di lui e credevano in Gesù.</p>
  <p><sup id="toc_560">12</sup>Il giorno seguente, la gran folla che era venuta per la festa, udito che Gesù veniva a Gerusalemme, <sup id="toc_561">13</sup>prese dei rami di palme e uscì incontro a lui gridando:</p>
  <p class="testo_rientrato"><i>Osanna!<br/>
Benedetto colui che viene nel nome del Signore,<br/></i>
il re d’Israele!</p>
  <p><sup id="toc_562">14</sup>Gesù, trovato un asinello, vi montò sopra, come sta scritto:</p>
  <p class="testo_rientrato"><sup id="toc_563">15</sup><i>Non temere, figlia di Sion!<br/>
Ecco, il tuo re viene,<br/>
seduto sopra un puledro d’asina.</i></p>
  <div class="div_img">
    <p class="testo_centrato"><img alt="Entrata in Gerusalemme. Vangelo secondo Giovanni: 12, 12-15" id="x1000" src="../Images/mandrioli_entrataingerusalemme.jpg"/></p>
    <p class="testo_centrato testo_didascalia"><i>Entrata in Gerusalemme (Vangelo secondo Giovanni: 12, 12-15)</i><br/><span class="testo_piccolo">Entrata in Gerusalemme. Mandrioli, Alessandro: icona stile bizantino su tavola in legno telata e gessata, dipinta con tempera ad uovo. 19 giugno 2002</span></p>
  </div>
  <p><sup id="toc_564">16</sup>Sul momento i suoi discepoli non compresero queste cose; ma quando Gesù fu glorificato, si ricordarono che questo era stato scritto di lui e questo gli avevano fatto. <sup id="toc_565">17</sup>Intanto la gente che era stata con lui quando chiamò Lazzaro fuori dal sepolcro e lo risuscitò dai morti, gli rendeva testimonianza. <sup id="toc_566">18</sup>Anche per questo la folla gli andò incontro, perché aveva udito che aveva compiuto quel segno. <sup id="toc_567">19</sup>I farisei allora dissero tra di loro: “Vedete che non concludete nulla? Ecco che il mondo gli è andato dietro!”.</p>
  <p><sup id="toc_568">20</sup>Tra quelli che erano saliti per il culto durante la festa, c’erano anche alcuni Greci. <sup id="toc_569">21</sup>Questi si avvicinarono a Filippo, che era di Betsàida di Galilea, e gli chiesero: “Signore, vogliamo vedere Gesù”. <sup id="toc_570">22</sup>Filippo andò a dirlo ad Andrea, e poi Andrea e Filippo andarono a dirlo a Gesù. <sup id="toc_571">23</sup>Gesù rispose: “È giunta l’ora che sia glorificato il Figlio dell’uomo. <sup id="toc_572">24</sup>In verità, in verità vi dico: se il chicco di grano caduto in terra non muore, rimane solo; se invece muore, produce molto frutto. <sup id="toc_573">25</sup>Chi ama la sua vita la perde e chi odia la sua vita in questo mondo la conserverà per la vita eterna. <sup id="toc_574">26</sup>Se uno mi vuol servire mi segua, e dove sono io, là sarà anche il mio servo. Se uno mi serve, il Padre lo onorerà. <sup id="toc_575">27</sup>Ora l’anima mia è turbata; e che devo dire? Padre, salvami da quest’ora? Ma per questo sono giunto a quest’ora! <sup id="toc_576">28</sup>Padre, glorifica il tuo nome”. Venne allora una voce dal cielo: “L’ho glorificato e di nuovo lo glorificherò!”.</p>
  <p><sup id="toc_577">29</sup>La folla che era presente e aveva udito diceva che era stato un tuono. Altri dicevano: “Un angelo gli ha parlato”. <sup id="toc_578">30</sup>Rispose Gesù: “Questa voce non è venuta per me, ma per voi. <sup id="toc_579">31</sup>Ora è il giudizio di questo mondo; ora il principe di questo mondo sarà gettato fuori. <sup id="toc_580">32</sup>Io, quando sarò elevato da terra, attirerò tutti a me”. <sup id="toc_581">33</sup>Questo diceva per indicare di qual morte doveva morire. <sup id="toc_582">34</sup>Allora la folla gli rispose: “Noi abbiamo appreso dalla Legge che il Cristo rimane in eterno; come dunque tu dici che il Figlio dell’uomo deve essere elevato? Chi è questo Figlio dell’uomo?”. <sup id="toc_583">35</sup>Gesù allora disse loro: “Ancora per poco tempo la luce è con voi. Camminate mentre avete la luce, perché non vi sorprendano le tenebre; chi cammina nelle tenebre non sa dove va. <sup id="toc_584">36</sup>Mentre avete la luce credete nella luce, per diventare figli della luce”.</p>
  <p>Gesù disse queste cose, poi se ne andò e si nascose da loro.</p>
  <p><sup id="toc_585">37</sup>Sebbene avesse compiuto tanti segni davanti a loro, non credevano in lui; <sup id="toc_586">38</sup>perché si adempisse la parola detta dal profeta Isaia:</p>
  <p class="testo_rientrato"><i>Signore, chi ha creduto alla nostra parola?<br/>
E il braccio del Signore a chi è stato rivelato?</i></p>
  <p><sup id="toc_587">39</sup>E non potevano credere, per il fatto che Isaia aveva detto ancora:</p>
  <p class="testo_rientrato"><sup id="toc_588">40</sup><i>Ha reso ciechi i loro occhi<br/>
e ha indurito il loro cuore,<br/>
perché non vedano con gli occhi<br/>
e non comprendano con il cuore, e si convertano<br/>
e io li guarisca!</i></p>
  <p><sup id="toc_589">41</sup>Questo disse Isaia quando vide la sua gloria e parlò di lui. <sup id="toc_590">42</sup>Tuttavia, anche tra i capi, molti credettero in lui, ma non lo riconoscevano apertamente a causa dei farisei, per non essere espulsi dalla sinagoga; <sup id="toc_591">43</sup>amavano infatti la gloria degli uomini più della gloria di Dio.</p>
  <p><sup id="toc_592">44</sup>Gesù allora gridò a gran voce: “Chi crede in me, non crede in me, ma in colui che mi ha mandato; <sup id="toc_593">45</sup>chi vede me, vede colui che mi ha mandato. <sup id="toc_594">46</sup>Io come luce sono venuto nel mondo, perché chiunque crede in me non rimanga nelle tenebre. <sup id="toc_595">47</sup>Se qualcuno ascolta le mie parole e non le osserva, io non lo condanno; perché non sono venuto per condannare il mondo, ma per salvare il mondo. <sup id="toc_596">48</sup>Chi mi respinge e non accoglie le mie parole, ha chi lo condanna: la parola che ho annunziato lo condannerà nell’ultimo giorno. <sup id="toc_597">49</sup>Perché io non ho parlato da me, ma il Padre che mi ha mandato, egli stesso mi ha ordinato che cosa devo dire e annunziare. <sup id="toc_598">50</sup>E io so che il suo comandamento è vita eterna. Le cose dunque che io dico, le dico come il Padre le ha dette a me”.</p>
  <h3 id="toc_599">13</h3>
  <p><sup id="toc_600">1</sup>Prima della festa di Pasqua Gesù, sapendo che era giunta la sua ora di passare da questo mondo al Padre, dopo aver amato i suoi che erano nel mondo, li amò sino alla fine. <sup id="toc_601">2</sup>Mentre cenavano, quando già il diavolo aveva messo in cuore a Giuda Iscariota, figlio di Simone, di tradirlo, <sup id="toc_602">3</sup>Gesù sapendo che il Padre gli aveva dato tutto nelle mani e che era venuto da Dio e a Dio ritornava, <sup id="toc_603">4</sup>si alzò da tavola, depose le vesti e, preso un asciugatoio, se lo cinse attorno alla vita. <sup id="toc_604">5</sup>Poi versò dell’acqua nel catino e cominciò a lavare i piedi dei discepoli e ad asciugarli con l’asciugatoio di cui si era cinto. <sup id="toc_605">6</sup>Venne dunque da Simon Pietro e questi gli disse: “Signore, tu lavi i piedi a me?”. <sup id="toc_606">7</sup>Rispose Gesù: “Quello che io faccio, tu ora non lo capisci, ma lo capirai dopo”. <sup id="toc_607">8</sup>Gli disse Simon Pietro: “Non mi laverai mai i piedi!”. Gli rispose Gesù: “Se non ti laverò, non avrai parte con me”. <sup id="toc_608">9</sup>Gli disse Simon Pietro: “Signore, non solo i piedi, ma anche le mani e il capo!”. <sup id="toc_609">10</sup>Soggiunse Gesù: “Chi ha fatto il bagno, non ha bisogno di lavarsi se non i piedi ed è tutto mondo; e voi siete mondi, ma non tutti”. <sup id="toc_610">11</sup>Sapeva infatti chi lo tradiva; per questo disse: “Non tutti siete mondi”.</p>
  <p><sup id="toc_611">12</sup>Quando dunque ebbe lavato loro i piedi e riprese le vesti, sedette di nuovo e disse loro: “Sapete ciò che vi ho fatto? <sup id="toc_612">13</sup>Voi mi chiamate Maestro e Signore e dite bene, perché lo sono. <sup id="toc_613">14</sup>Se dunque io, il Signore e il Maestro, ho lavato i vostri piedi, anche voi dovete lavarvi i piedi gli uni gli altri. <sup id="toc_614">15</sup>Vi ho dato infatti l’esempio, perché come ho fatto io, facciate anche voi. <sup id="toc_615">16</sup>In verità, in verità vi dico: un servo non è più grande del suo padrone, né un apostolo è più grande di chi lo ha mandato. <sup id="toc_616">17</sup>Sapendo queste cose, sarete beati se le metterete in pratica. <sup id="toc_617">18</sup>Non parlo di tutti voi; io conosco quelli che ho scelto; ma si deve adempiere la Scrittura: <i>Colui che mangia il pane con me, ha levato contro di me il suo calcagno</i>. <sup id="toc_618">19</sup>Ve lo dico fin d’ora, prima che accada, perché, quando sarà avvenuto, crediate che Io Sono. <sup id="toc_619">20</sup>In verità, in verità vi dico: Chi accoglie colui che io manderò, accoglie me; chi accoglie me, accoglie colui che mi ha mandato”.</p>
  <p><sup id="toc_620">21</sup>Dette queste cose, Gesù si commosse profondamente e dichiarò: “In verità, in verità vi dico: uno di voi mi tradirà”. <sup id="toc_621">22</sup>I discepoli si guardarono gli uni gli altri, non sapendo di chi parlasse. <sup id="toc_622">23</sup>Ora uno dei discepoli, quello che Gesù amava, si trovava a tavola al fianco di Gesù. <sup id="toc_623">24</sup>Simon Pietro gli fece un cenno e gli disse: “Di’, chi è colui a cui si riferisce?”. <sup id="toc_624">25</sup>Ed egli reclinandosi così sul petto di Gesù, gli disse: “Signore, chi è?”. <sup id="toc_625">26</sup>Rispose allora Gesù: “È colui per il quale intingerò un boccone e glielo darò”. E intinto il boccone, lo prese e lo diede a Giuda Iscariota, figlio di Simone. <sup id="toc_626">27</sup>E allora, dopo quel boccone, satana entrò in lui. Gesù quindi gli disse: “Quello che devi fare fallo al più presto”. <sup id="toc_627">28</sup>Nessuno dei commensali capì perché gli aveva detto questo; <sup id="toc_628">29</sup>alcuni infatti pensavano che, tenendo Giuda la cassa, Gesù gli avesse detto: “Compra quello che ci occorre per la festa”, oppure che dovesse dare qualche cosa ai poveri. <sup id="toc_629">30</sup>Preso il boccone, egli subito uscì. Ed era notte.</p>
  <p><sup id="toc_630">31</sup>Quand’egli fu uscito, Gesù disse: “Ora il Figlio dell’uomo è stato glorificato, e anche Dio è stato glorificato in lui. <sup id="toc_631">32</sup>Se Dio è stato glorificato in lui, anche Dio lo glorificherà da parte sua e lo glorificherà subito. <sup id="toc_632">33</sup>Figlioli, ancora per poco sono con voi; voi mi cercherete, ma come ho già detto ai Giudei, lo dico ora anche a voi: dove vado io voi non potete venire. <sup id="toc_633">34</sup>Vi do un comandamento nuovo: che vi amiate gli uni gli altri; come io vi ho amato, così amatevi anche voi gli uni gli altri. <sup id="toc_634">35</sup>Da questo tutti sapranno che siete miei discepoli, se avrete amore gli uni per gli altri”.</p>
  <p><sup id="toc_635">36</sup>Simon Pietro gli dice: “Signore, dove vai?”. Gli rispose Gesù: “Dove io vado per ora tu non puoi seguirmi; mi seguirai più tardi”. <sup id="toc_636">37</sup>Pietro disse: “Signore, perché non posso seguirti ora? Darò la mia vita per te!”. <sup id="toc_637">38</sup>Rispose Gesù: “Darai la tua vita per me? In verità, in verità ti dico: non canterà il gallo, prima che tu non m’abbia rinnegato tre volte”.</p>
  <h3 id="toc_638">14</h3>
  <p><sup id="toc_639">1</sup>“Non sia turbato il vostro cuore. Abbiate fede in Dio e abbiate fede anche in me. <sup id="toc_640">2</sup>Nella casa del Padre mio vi sono molti posti. Se no, ve l’avrei detto. Io vado a prepararvi un posto; <sup id="toc_641">3</sup>quando sarò andato e vi avrò preparato un posto, ritornerò e vi prenderò con me, perché siate anche voi dove sono io. <sup id="toc_642">4</sup>E del luogo dove io vado, voi conoscete la via”.</p>
  <p><sup id="toc_643">5</sup>Gli disse Tommaso: “Signore, non sappiamo dove vai e come possiamo conoscere la via?”. <sup id="toc_644">6</sup>Gli disse Gesù: “Io sono la via, la verità e la vita. Nessuno viene al Padre se non per mezzo di me. <sup id="toc_645">7</sup>Se conoscete me, conoscerete anche il Padre: fin da ora lo conoscete e lo avete veduto”. <sup id="toc_646">8</sup>Gli disse Filippo: “Signore, mostraci il Padre e ci basta”. <sup id="toc_647">9</sup>Gli rispose Gesù: “Da tanto tempo sono con voi e tu non mi hai conosciuto, Filippo? Chi ha visto me ha visto il Padre. Come puoi dire: Mostraci il Padre? <sup id="toc_648">10</sup>Non credi che io sono nel Padre e il Padre è in me? Le parole che io vi dico, non le dico da me; ma il Padre che è con me compie le sue opere. <sup id="toc_649">11</sup>Credetemi: io sono nel Padre e il Padre è in me; se non altro, credetelo per le opere stesse.</p>
  <p><sup id="toc_650">12</sup>In verità, in verità vi dico: anche chi crede in me, compirà le opere che io compio e ne farà di più grandi, perché io vado al Padre. <sup id="toc_651">13</sup>Qualunque cosa chiederete nel nome mio, la farò, perché il Padre sia glorificato nel Figlio. <sup id="toc_652">14</sup>Se mi chiederete qualche cosa nel mio nome, io la farò.</p>
  <p><sup id="toc_653">15</sup>Se mi amate, osserverete i miei comandamenti. <sup id="toc_654">16</sup>Io pregherò il Padre ed egli vi darà un altro Consolatore perché rimanga con voi per sempre, <sup id="toc_655">17</sup>lo Spirito di verità che il mondo non può ricevere, perché non lo vede e non lo conosce. Voi lo conoscete, perché egli dimora presso di voi e sarà in voi. <sup id="toc_656">18</sup>Non vi lascerò orfani, ritornerò da voi. <sup id="toc_657">19</sup>Ancora un poco e il mondo non mi vedrà più; voi invece mi vedrete, perché io vivo e voi vivrete. <sup id="toc_658">20</sup>In quel giorno voi saprete che io sono nel Padre e voi in me e io in voi. <sup id="toc_659">21</sup>Chi accoglie i miei comandamenti e li osserva, questi mi ama. Chi mi ama sarà amato dal Padre mio e anch’io lo amerò e mi manifesterò a lui”.</p>
  <p><sup id="toc_660">22</sup>Gli disse Giuda, non l’Iscariota: “Signore, come è accaduto che devi manifestarti a noi e non al mondo?”. <sup id="toc_661">23</sup>Gli rispose Gesù: “Se uno mi ama, osserverà la mia parola e il Padre mio lo amerà e noi verremo a lui e prenderemo dimora presso di lui. <sup id="toc_662">24</sup>Chi non mi ama non osserva le mie parole; la parola che voi ascoltate non è mia, ma del Padre che mi ha mandato.</p>
  <p><sup id="toc_663">25</sup>Queste cose vi ho detto quando ero ancora tra voi. <sup id="toc_664">26</sup>Ma il Consolatore, lo Spirito Santo che il Padre manderà nel mio nome, egli v’insegnerà ogni cosa e vi ricorderà tutto ciò che io vi ho detto. <sup id="toc_665">27</sup>Vi lascio la pace, vi do la mia pace. Non come la dà il mondo, io la do a voi. Non sia turbato il vostro cuore e non abbia timore. <sup id="toc_666">28</sup>Avete udito che vi ho detto: Vado e tornerò a voi; se mi amaste, vi rallegrereste che io vado dal Padre, perché il Padre è più grande di me. <sup id="toc_667">29</sup>Ve l’ho detto adesso, prima che avvenga, perché quando avverrà, voi crediate. <sup id="toc_668">30</sup>Non parlerò più a lungo con voi, perché viene il principe del mondo; egli non ha nessun potere su di me, <sup id="toc_669">31</sup>ma bisogna che il mondo sappia che io amo il Padre e faccio quello che il Padre mi ha comandato. Alzatevi, andiamo via di qui”.</p>
  <h3 id="toc_670">15</h3>
  <p><sup id="toc_671">1</sup>“Io sono la vera vite e il Padre mio è il vignaiolo. <sup id="toc_672">2</sup>Ogni tralcio che in me non porta frutto, lo toglie e ogni tralcio che porta frutto, lo pota perché porti più frutto. <sup id="toc_673">3</sup>Voi siete già mondi, per la parola che vi ho annunziato. <sup id="toc_674">4</sup>Rimanete in me e io in voi. Come il tralcio non può far frutto da se stesso se non rimane nella vite, così anche voi se non rimanete in me. <sup id="toc_675">5</sup>Io sono la vite, voi i tralci. Chi rimane in me e io in lui, fa molto frutto, perché senza di me non potete far nulla. <sup id="toc_676">6</sup>Chi non rimane in me viene gettato via come il tralcio e si secca, e poi lo raccolgono e lo gettano nel fuoco e lo bruciano. <sup id="toc_677">7</sup>Se rimanete in me e le mie parole rimangono in voi, chiedete quel che volete e vi sarà dato. <sup id="toc_678">8</sup>In questo è glorificato il Padre mio: che portiate molto frutto e diventiate miei discepoli. <sup id="toc_679">9</sup>Come il Padre ha amato me, così anch’io ho amato voi. Rimanete nel mio amore. <sup id="toc_680">10</sup>Se osserverete i miei comandamenti, rimarrete nel mio amore, come io ho osservato i comandamenti del Padre mio e rimango nel suo amore. <sup id="toc_681">11</sup>Questo vi ho detto perché la mia gioia sia in voi e la vostra gioia sia piena.</p>
  <p><sup id="toc_682">12</sup>Questo è il mio comandamento: che vi amiate gli uni gli altri, come io vi ho amati. <sup id="toc_683">13</sup>Nessuno ha un amore più grande di questo: dare la vita per i propri amici. <sup id="toc_684">14</sup>Voi siete miei amici, se farete ciò che io vi comando. <sup id="toc_685">15</sup>Non vi chiamo più servi, perché il servo non sa quello che fa il suo padrone; ma vi ho chiamati amici, perché tutto ciò che ho udito dal Padre l’ho fatto conoscere a voi. <sup id="toc_686">16</sup>Non voi avete scelto me, ma io ho scelto voi e vi ho costituiti perché andiate e portiate frutto e il vostro frutto rimanga; perché tutto quello che chiederete al Padre nel mio nome, ve lo conceda. <sup id="toc_687">17</sup>Questo vi comando: amatevi gli uni gli altri.</p>
  <p><sup id="toc_688">18</sup>Se il mondo vi odia, sappiate che prima di voi ha odiato me. <sup id="toc_689">19</sup>Se foste del mondo, il mondo amerebbe ciò che è suo; poiché invece non siete del mondo, ma io vi ho scelti dal mondo, per questo il mondo vi odia. <sup id="toc_690">20</sup>Ricordatevi della parola che vi ho detto: Un servo non è più grande del suo padrone. Se hanno perseguitato me, perseguiteranno anche voi; se hanno osservato la mia parola, osserveranno anche la vostra. <sup id="toc_691">21</sup>Ma tutto questo vi faranno a causa del mio nome, perché non conoscono colui che mi ha mandato. <sup id="toc_692">22</sup>Se non fossi venuto e non avessi parlato loro, non avrebbero alcun peccato; ma ora non hanno scusa per il loro peccato. <sup id="toc_693">23</sup>Chi odia me, odia anche il Padre mio. <sup id="toc_694">24</sup>Se non avessi fatto in mezzo a loro opere che nessun altro mai ha fatto, non avrebbero alcun peccato; ora invece hanno visto e hanno odiato me e il Padre mio. <sup id="toc_695">25</sup>Questo perché si adempisse la parola scritta nella loro Legge: <i>Mi hanno odiato senza ragione</i>.</p>
  <p><sup id="toc_696">26</sup>Quando verrà il Consolatore che io vi manderò dal Padre, lo Spirito di verità che procede dal Padre, egli mi renderà testimonianza; <sup id="toc_697">27</sup>e anche voi mi renderete testimonianza, perché siete stati con me fin dal principio.</p>
  <h3 id="toc_698">16</h3>
  <p><sup id="toc_699">1</sup>Vi ho detto queste cose perché non abbiate a scandalizzarvi. <sup id="toc_700">2</sup>Vi scacceranno dalle sinagoghe; anzi, verrà l’ora in cui chiunque vi ucciderà crederà di rendere culto a Dio. <sup id="toc_701">3</sup>E faranno ciò, perché non hanno conosciuto né il Padre né me. <sup id="toc_702">4</sup>Ma io vi ho detto queste cose perché, quando giungerà la loro ora, ricordiate che ve ne ho parlato.</p>
  <p>Non ve le ho dette dal principio, perché ero con voi.</p>
  <p><sup id="toc_703">5</sup>Ora però vado da colui che mi ha mandato e nessuno di voi mi domanda: Dove vai? <sup id="toc_704">6</sup>Anzi, perché vi ho detto queste cose, la tristezza ha riempito il vostro cuore. <sup id="toc_705">7</sup>Ora io vi dico la verità: è bene per voi che io me ne vada, perché, se non me ne vado, non verrà a voi il Consolatore; ma quando me ne sarò andato, ve lo manderò. <sup id="toc_706">8</sup>E quando sarà venuto, egli convincerà il mondo quanto al peccato, alla giustizia e al giudizio. <sup id="toc_707">9</sup>Quanto al peccato, perché non credono in me; <sup id="toc_708">10</sup>quanto alla giustizia, perché vado dal Padre e non mi vedrete più; <sup id="toc_709">11</sup>quanto al giudizio, perché il principe di questo mondo è stato giudicato.</p>
  <p><sup id="toc_710">12</sup>Molte cose ho ancora da dirvi, ma per il momento non siete capaci di portarne il peso. <sup id="toc_711">13</sup>Quando però verrà lo Spirito di verità, egli vi guiderà alla verità tutta intera, perché non parlerà da sé, ma dirà tutto ciò che avrà udito e vi annunzierà le cose future. <sup id="toc_712">14</sup>Egli mi glorificherà, perché prenderà del mio e ve l’annunzierà. <sup id="toc_713">15</sup>Tutto quello che il Padre possiede è mio; per questo ho detto che prenderà del mio e ve l’annunzierà.</p>
  <p><sup id="toc_714">16</sup>Ancora un poco e non mi vedrete; un po’ ancora e mi vedrete”. <sup id="toc_715">17</sup>Dissero allora alcuni dei suoi discepoli tra loro: “Che cos’è questo che ci dice: Ancora un poco e non mi vedrete, e un po’ ancora e mi vedrete, e questo: Perché vado al Padre?”. <sup id="toc_716">18</sup>Dicevano perciò: “Che cos’è mai questo “un poco” di cui parla? Non comprendiamo quello che vuol dire”. <sup id="toc_717">19</sup>Gesù capì che volevano interrogarlo e disse loro: “Andate indagando tra voi perché ho detto: Ancora un poco e non mi vedrete e un po’ ancora e mi vedrete? <sup id="toc_718">20</sup>In verità, in verità vi dico: voi piangerete e vi rattristerete, ma il mondo si rallegrerà. Voi sarete afflitti, ma la vostra afflizione si cambierà in gioia.</p>
  <p><sup id="toc_719">21</sup>La donna, quando partorisce, è afflitta, perché è giunta la sua ora; ma quando ha dato alla luce il bambino, non si ricorda più dell’afflizione per la gioia che è venuto al mondo un uomo. <sup id="toc_720">22</sup>Così anche voi, ora, siete nella tristezza; ma vi vedrò di nuovo e il vostro cuore si rallegrerà e <sup id="toc_721">23</sup>nessuno vi potrà togliere la vostra gioia. In quel giorno non mi domanderete più nulla.</p>
  <p>In verità, in verità vi dico: Se chiederete qualche cosa al Padre nel mio nome, egli ve la darà. <sup id="toc_722">24</sup>Finora non avete chiesto nulla nel mio nome. Chiedete e otterrete, perché la vostra gioia sia piena.</p>
  <p><sup id="toc_723">25</sup>Queste cose vi ho dette in similitudini; ma verrà l’ora in cui non vi parlerò più in similitudini, ma apertamente vi parlerò del Padre. <sup id="toc_724">26</sup>In quel giorno chiederete nel mio nome e io non vi dico che pregherò il Padre per voi: <sup id="toc_725">27</sup>il Padre stesso vi ama, poiché voi mi avete amato, e avete creduto che io sono venuto da Dio. <sup id="toc_726">28</sup>Sono uscito dal Padre e sono venuto nel mondo; ora lascio di nuovo il mondo, e vado al Padre”. <sup id="toc_727">29</sup>Gli dicono i suoi discepoli: “Ecco, adesso parli chiaramente e non fai più uso di similitudini. <sup id="toc_728">30</sup>Ora conosciamo che sai tutto e non hai bisogno che alcuno t’interroghi. Per questo crediamo che sei uscito da Dio”. <sup id="toc_729">31</sup>Rispose loro Gesù: “Adesso credete? <sup id="toc_730">32</sup>Ecco, verrà l’ora, anzi è già venuta, in cui vi disperderete ciascuno per conto proprio e mi lascerete solo; ma io non sono solo, perché il Padre è con me.</p>
  <p><sup id="toc_731">33</sup>Vi ho detto queste cose perché abbiate pace in me. Voi avrete tribolazione nel mondo, ma abbiate fiducia; io ho vinto il mondo!”.</p>
  <h3 id="toc_732">17</h3>
  <p><sup id="toc_733">1</sup>Così parlò Gesù. Quindi, alzati gli occhi al cielo, disse: “Padre, è giunta l’ora, glorifica il Figlio tuo, perché il Figlio glorifichi te. <sup id="toc_734">2</sup>Poiché tu gli hai dato potere sopra ogni essere umano, perché egli dia la vita eterna a tutti coloro che gli hai dato. <sup id="toc_735">3</sup>Questa è la vita eterna: che conoscano te, l’unico vero Dio, e colui che hai mandato, Gesù Cristo. <sup id="toc_736">4</sup>Io ti ho glorificato sopra la terra, compiendo l’opera che mi hai dato da fare. <sup id="toc_737">5</sup>E ora, Padre, glorificami davanti a te, con quella gloria che avevo presso di te prima che il mondo fosse.</p>
  <p><sup id="toc_738">6</sup>Ho fatto conoscere il tuo nome agli uomini che mi hai dato dal mondo. Erano tuoi e li hai dati a me ed essi hanno osservato la tua parola. <sup id="toc_739">7</sup>Ora essi sanno che tutte le cose che mi hai dato vengono da te, <sup id="toc_740">8</sup>perché le parole che hai dato a me io le ho date a loro; essi le hanno accolte e sanno veramente che sono uscito da te e hanno creduto che tu mi hai mandato. <sup id="toc_741">9</sup>Io prego per loro; non prego per il mondo, ma per coloro che mi hai dato, perché sono tuoi. <sup id="toc_742">10</sup>Tutte le cose mie sono tue e tutte le cose tue sono mie, e io sono glorificato in loro. <sup id="toc_743">11</sup>Io non sono più nel mondo; essi invece sono nel mondo, e io vengo a te. Padre santo, custodisci nel tuo nome coloro che mi hai dato, perché siano una cosa sola, come noi.</p>
  <p><sup id="toc_744">12</sup>Quand’ero con loro, io conservavo nel tuo nome coloro che mi hai dato e li ho custoditi; nessuno di loro è andato perduto, tranne il figlio della perdizione, perché si adempisse la Scrittura. <sup id="toc_745">13</sup>Ma ora io vengo a te e dico queste cose mentre sono ancora nel mondo, perché abbiano in se stessi la pienezza della mia gioia. <sup id="toc_746">14</sup>Io ho dato a loro la tua parola e il mondo li ha odiati perché essi non sono del mondo, come io non sono del mondo.</p>
  <p><sup id="toc_747">15</sup>Non chiedo che tu li tolga dal mondo, ma che li custodisca dal maligno. <sup id="toc_748">16</sup>Essi non sono del mondo, come io non sono del mondo. <sup id="toc_749">17</sup>Consacrali nella verità. La tua parola è verità. <sup id="toc_750">18</sup>Come tu mi hai mandato nel mondo, anch’io li ho mandati nel mondo; <sup id="toc_751">19</sup>per loro io consacro me stesso, perché siano anch’essi consacrati nella verità.</p>
  <p><sup id="toc_752">20</sup>Non prego solo per questi, ma anche per quelli che per la loro parola crederanno in me; <sup id="toc_753">21</sup>perché tutti siano una sola cosa. Come tu, Padre, sei in me e io in te, siano anch’essi in noi una cosa sola, perché il mondo creda che tu mi hai mandato.</p>
  <p><sup id="toc_754">22</sup>E la gloria che tu hai dato a me, io l’ho data a loro, perché siano come noi una cosa sola. <sup id="toc_755">23</sup>Io in loro e tu in me, perché siano perfetti nell’unità e il mondo sappia che tu mi hai mandato e li hai amati come hai amato me.</p>
  <p><sup id="toc_756">24</sup>Padre, voglio che anche quelli che mi hai dato siano con me dove sono io, perché contemplino la mia gloria, quella che mi hai dato; poiché tu mi hai amato prima della creazione del mondo.</p>
  <p><sup id="toc_757">25</sup>Padre giusto, il mondo non ti ha conosciuto, ma io ti ho conosciuto; questi sanno che tu mi hai mandato. <sup id="toc_758">26</sup>E io ho fatto conoscere loro il tuo nome e lo farò conoscere, perché l’amore con il quale mi hai amato sia in essi e io in loro”.</p>
  <h3 id="toc_759">18</h3>
  <p><sup id="toc_760">1</sup>Detto questo, Gesù uscì con i suoi discepoli e andò di là dal torrente Cèdron, dove c’era un giardino nel quale entrò con i suoi discepoli. <sup id="toc_761">2</sup>Anche Giuda, il traditore, conosceva quel posto, perché Gesù vi si ritirava spesso con i suoi discepoli. <sup id="toc_762">3</sup>Giuda dunque, preso un distaccamento di soldati e delle guardie fornite dai sommi sacerdoti e dai farisei, si recò là con lanterne, torce e armi. <sup id="toc_763">4</sup>Gesù allora, conoscendo tutto quello che gli doveva accadere, si fece innanzi e disse loro: “Chi cercate?”. <sup id="toc_764">5</sup>Gli risposero: “Gesù, il Nazareno”. Disse loro Gesù: “Sono io!”. Vi era là con loro anche Giuda, il traditore. <sup id="toc_765">6</sup>Appena disse “Sono io”, indietreggiarono e caddero a terra. <sup id="toc_766">7</sup>Domandò loro di nuovo: “Chi cercate?”. Risposero: “Gesù, il Nazareno”. <sup id="toc_767">8</sup>Gesù replicò: “Vi ho detto che sono io. Se dunque cercate me, lasciate che questi se ne vadano”. <sup id="toc_768">9</sup>Perché s’adempisse la parola che egli aveva detto: “<i>Non ho perduto nessuno di quelli che mi hai dato</i>“. <sup id="toc_769">10</sup>Allora Simon Pietro, che aveva una spada, la trasse fuori e colpì il servo del sommo sacerdote e gli tagliò l’orecchio destro. Quel servo si chiamava Malco. <sup id="toc_770">11</sup>Gesù allora disse a Pietro: “Rimetti la tua spada nel fodero; non devo forse bere il calice che il Padre mi ha dato?”.</p>
  <p><sup id="toc_771">12</sup>Allora il distaccamento con il comandante e le guardie dei Giudei afferrarono Gesù, lo legarono <sup id="toc_772">13</sup>e lo condussero prima da Anna: egli era infatti suocero di Caifa, che era sommo sacerdote in quell’anno. <sup id="toc_773">14</sup>Caifa poi era quello che aveva consigliato ai Giudei: “È meglio che un uomo solo muoia per il popolo”.</p>
  <p><sup id="toc_774">15</sup>Intanto Simon Pietro seguiva Gesù insieme con un altro discepolo. Questo discepolo era conosciuto dal sommo sacerdote e perciò entrò con Gesù nel cortile del sommo sacerdote; <sup id="toc_775">16</sup>Pietro invece si fermò fuori, vicino alla porta. Allora quell’altro discepolo, noto al sommo sacerdote, tornò fuori, parlò alla portinaia e fece entrare anche Pietro. <sup id="toc_776">17</sup>E la giovane portinaia disse a Pietro: “Forse anche tu sei dei discepoli di quest’uomo?”. Egli rispose: “Non lo sono”. <sup id="toc_777">18</sup>Intanto i servi e le guardie avevano acceso un fuoco, perché faceva freddo, e si scaldavano; anche Pietro stava con loro e si scaldava.</p>
  <p><sup id="toc_778">19</sup>Allora il sommo sacerdote interrogò Gesù riguardo ai suoi discepoli e alla sua dottrina. <sup id="toc_779">20</sup>Gesù gli rispose: “Io ho parlato al mondo apertamente; ho sempre insegnato nella sinagoga e nel tempio, dove tutti i Giudei si riuniscono, e non ho mai detto nulla di nascosto. <sup id="toc_780">21</sup>Perché interroghi me? Interroga quelli che hanno udito ciò che ho detto loro; ecco, essi sanno che cosa ho detto”. <sup id="toc_781">22</sup>Aveva appena detto questo, che una delle guardie presenti diede uno schiaffo a Gesù, dicendo: “Così rispondi al sommo sacerdote?”. <sup id="toc_782">23</sup>Gli rispose Gesù: “Se ho parlato male, dimostrami dov’è il male; ma se ho parlato bene, perché mi percuoti?”. <sup id="toc_783">24</sup>Allora Anna lo mandò legato a Caifa, sommo sacerdote.</p>
  <p><sup id="toc_784">25</sup>Intanto Simon Pietro stava là a scaldarsi. Gli dissero: “Non sei anche tu dei suoi discepoli?”. Egli lo negò e disse: “Non lo sono”. <sup id="toc_785">26</sup>Ma uno dei servi del sommo sacerdote, parente di quello a cui Pietro aveva tagliato l’orecchio, disse: “Non ti ho forse visto con lui nel giardino?”. <sup id="toc_786">27</sup>Pietro negò di nuovo, e subito un gallo cantò.</p>
  <p><sup id="toc_787">28</sup>Allora condussero Gesù dalla casa di Caifa nel pretorio. Era l’alba ed essi non vollero entrare nel pretorio per non contaminarsi e poter mangiare la Pasqua. <sup id="toc_788">29</sup>Uscì dunque Pilato verso di loro e domandò: “Che accusa portate contro quest’uomo?”. <sup id="toc_789">30</sup>Gli risposero: “Se non fosse un malfattore, non te l’avremmo consegnato”. <sup id="toc_790">31</sup>Allora Pilato disse loro: “Prendetelo voi e giudicatelo secondo la vostra legge!”. Gli risposero i Giudei: “A noi non è consentito mettere a morte nessuno”. <sup id="toc_791">32</sup>Così si adempivano le parole che Gesù aveva detto indicando di quale morte doveva morire.</p>
  <p><sup id="toc_792">33</sup>Pilato allora rientrò nel pretorio, fece chiamare Gesù e gli disse: “Tu sei il re dei Giudei?”. <sup id="toc_793">34</sup>Gesù rispose: “Dici questo da te oppure altri te l’hanno detto sul mio conto?”. <sup id="toc_794">35</sup>Pilato rispose: “Sono io forse Giudeo? La tua gente e i sommi sacerdoti ti hanno consegnato a me; che cosa hai fatto?”. <sup id="toc_795">36</sup>Rispose Gesù: “Il mio regno non è di questo mondo; se il mio regno fosse di questo mondo, i miei servitori avrebbero combattuto perché non fossi consegnato ai Giudei; ma il mio regno non è di quaggiù”. <sup id="toc_796">37</sup>Allora Pilato gli disse: “Dunque tu sei re?”. Rispose Gesù: “Tu lo dici; io sono re. Per questo io sono nato e per questo sono venuto nel mondo: per rendere testimonianza alla verità. Chiunque è dalla verità, ascolta la mia voce”. <sup id="toc_797">38</sup>Gli dice Pilato: “Che cos’è la verità?”. E detto questo uscì di nuovo verso i Giudei e disse loro: “Io non trovo in lui nessuna colpa. <sup id="toc_798">39</sup>Vi è tra voi l’usanza che io vi liberi uno per la Pasqua: volete dunque che io vi liberi il re dei Giudei?”. <sup id="toc_799">40</sup>Allora essi gridarono di nuovo: “Non costui, ma Barabba!”. Barabba era un brigante.</p>
  <h3 id="toc_800">19</h3>
  <p><sup id="toc_801">1</sup>Allora Pilato fece prendere Gesù e lo fece flagellare. <sup id="toc_802">2</sup>E i soldati, intrecciata una corona di spine, gliela posero sul capo e gli misero addosso un mantello di porpora; quindi gli venivano davanti e gli dicevano: <sup id="toc_803">3</sup>“Salve, re dei Giudei!”. E gli davano schiaffi. <sup id="toc_804">4</sup>Pilato intanto uscì di nuovo e disse loro: “Ecco, io ve lo conduco fuori, perché sappiate che non trovo in lui nessuna colpa”. <sup id="toc_805">5</sup>Allora Gesù uscì, portando la corona di spine e il mantello di porpora. E Pilato disse loro: “Ecco l’uomo!”. <sup id="toc_806">6</sup>Al vederlo i sommi sacerdoti e le guardie gridarono: “Crocifiggilo, crocifiggilo!”. Disse loro Pilato: “Prendetelo voi e crocifiggetelo; io non trovo in lui nessuna colpa”. <sup id="toc_807">7</sup>Gli risposero i Giudei: “Noi abbiamo una legge e secondo questa legge deve morire, perché si è fatto Figlio di Dio”.</p>
  <p><sup id="toc_808">8</sup>All’udire queste parole, Pilato ebbe ancor più paura <sup id="toc_809">9</sup>ed entrato di nuovo nel pretorio disse a Gesù: “Di dove sei?”. Ma Gesù non gli diede risposta. <sup id="toc_810">10</sup>Gli disse allora Pilato: “Non mi parli? Non sai che ho il potere di metterti in libertà e il potere di metterti in croce?”. <sup id="toc_811">11</sup>Rispose Gesù: “Tu non avresti nessun potere su di me, se non ti fosse stato dato dall’alto. Per questo chi mi ha consegnato nelle tue mani ha una colpa più grande”.</p>
  <p><sup id="toc_812">12</sup>Da quel momento Pilato cercava di liberarlo; ma i Giudei gridarono: “Se liberi costui, non sei amico di Cesare! Chiunque infatti si fa re si mette contro Cesare”. <sup id="toc_813">13</sup>Udite queste parole, Pilato fece condurre fuori Gesù e sedette nel tribunale, nel luogo chiamato Litòstroto, in ebraico Gabbatà. <sup id="toc_814">14</sup>Era la Preparazione della Pasqua, verso mezzogiorno. Pilato disse ai Giudei: “Ecco il vostro re!”. <sup id="toc_815">15</sup>Ma quelli gridarono: “Via, via, crocifiggilo!”. Disse loro Pilato: “Metterò in croce il vostro re?”. Risposero i sommi sacerdoti: “Non abbiamo altro re all’infuori di Cesare”. <sup id="toc_816">16</sup>Allora lo consegnò loro perché fosse crocifisso.</p>
  <p><sup id="toc_817">17</sup>Essi allora presero Gesù ed egli, portando la croce, si avviò verso il luogo del Cranio, detto in ebraico Gòlgota, <sup id="toc_818">18</sup>dove lo crocifissero e con lui altri due, uno da una parte e uno dall’altra, e Gesù nel mezzo. <sup id="toc_819">19</sup>Pilato compose anche l’iscrizione e la fece porre sulla croce; vi era scritto: “Gesù il Nazareno, il re dei Giudei”. <sup id="toc_820">20</sup>Molti Giudei lessero questa iscrizione, perché il luogo dove fu crocifisso Gesù era vicino alla città; era scritta in ebraico, in latino e in greco. <sup id="toc_821">21</sup>I sommi sacerdoti dei Giudei dissero allora a Pilato: “Non scrivere: il re dei Giudei, ma che egli ha detto: Io sono il re dei Giudei”. <sup id="toc_822">22</sup>Rispose Pilato: “Ciò che ho scritto, ho scritto”.</p>
  <p><sup id="toc_823">23</sup>I soldati poi, quando ebbero crocifisso Gesù, presero le sue vesti e ne fecero quattro parti, una per ciascun soldato, e la tunica. Ora quella tunica era senza cuciture, tessuta tutta d’un pezzo da cima a fondo. <sup id="toc_824">24</sup>Perciò dissero tra loro: Non stracciamola, ma tiriamo a sorte a chi tocca. Così si adempiva la Scrittura:</p>
  <p class="testo_rientrato"><i>Si son divise tra loro le mie vesti<br/>
e sulla mia tunica han gettato la sorte.</i></p>
  <p>E i soldati fecero proprio così.</p>
  <p><sup id="toc_825">25</sup>Stavano presso la croce di Gesù sua madre, la sorella di sua madre, Maria di Clèofa e Maria di Màgdala. <sup id="toc_826">26</sup>Gesù allora, vedendo la madre e lì accanto a lei il discepolo che egli amava, disse alla madre: “Donna, ecco il tuo figlio!”. <sup id="toc_827">27</sup>Poi disse al discepolo: “Ecco la tua madre!”. E da quel momento il discepolo la prese nella sua casa.</p>
<div class="div_img">
    <p class="testo_centrato"><img alt="La madre tua è questa, Giovanni 19,27" class="img" id="i_28" src="../Images/nsimambote_kim06.jpg"/></p>
    <p class="testo_centrato testo_didascalia"><i>La madre tua è questa (Giovanni 19,27)</i><br/><span class="testo_piccolo">Nsimambote, Narcisse (Congo): tecnica mista (dipinto murale), 23 marzo 1999</span></p>
</div>
  <p><sup id="toc_828">28</sup>Dopo questo, Gesù, sapendo che ogni cosa era stata ormai compiuta, disse per adempiere la Scrittura: “<i>Ho sete</i>“. <sup id="toc_829">29</sup>Vi era lì un vaso pieno d’aceto; posero perciò una spugna imbevuta di <i>aceto</i>
in cima a una canna e gliela accostarono alla bocca. <sup id="toc_830">30</sup>E dopo aver ricevuto l’aceto, Gesù disse: “Tutto è compiuto!”. E, chinato il capo, spirò.</p>
  <p><sup id="toc_831">31</sup>Era il giorno della Preparazione e i Giudei, perché i corpi non rimanessero in croce durante il sabato (era infatti un giorno solenne quel sabato), chiesero a Pilato che fossero loro spezzate le gambe e fossero portati via. <sup id="toc_832">32</sup>Vennero dunque i soldati e spezzarono le gambe al primo e poi all’altro che era stato crocifisso insieme con lui. <sup id="toc_833">33</sup>Venuti però da Gesù e vedendo che era già morto, non gli spezzarono le gambe, <sup id="toc_834">34</sup>ma uno dei soldati gli colpì il fianco con la lancia e subito ne uscì sangue e acqua.</p>
  <p><sup id="toc_835">35</sup>Chi ha visto ne dà testimonianza e la sua testimonianza è vera e egli sa che dice il vero, perché anche voi crediate. <sup id="toc_836">36</sup>Questo infatti avvenne perché si adempisse la Scrittura: <i>Non gli sarà spezzato alcun osso</i>. <sup id="toc_837">37</sup>E un altro passo della Scrittura dice ancora: <i>Volgeranno lo sguardo a colui che hanno trafitto</i>.</p>
  <p><sup id="toc_838">38</sup>Dopo questi fatti, Giuseppe d’Arimatéa, che era discepolo di Gesù, ma di nascosto per timore dei Giudei, chiese a Pilato di prendere il corpo di Gesù. Pilato lo concesse. Allora egli andò e prese il corpo di Gesù. <sup id="toc_839">39</sup>Vi andò anche Nicodèmo, quello che in precedenza era andato da lui di notte, e portò una mistura di mirra e di aloe di circa cento libbre. <sup id="toc_840">40</sup>Essi presero allora il corpo di Gesù, e lo avvolsero in bende insieme con oli aromatici, com’è usanza seppellire per i Giudei. <sup id="toc_841">41</sup>Ora, nel luogo dove era stato crocifisso, vi era un giardino e nel giardino un sepolcro nuovo, nel quale nessuno era stato ancora deposto. <sup id="toc_842">42</sup>Là dunque deposero Gesù, a motivo della Preparazione dei Giudei, poiché quel sepolcro era vicino.</p>
  <h3 id="toc_843">20</h3>
  <p><sup id="toc_844">1</sup>Nel giorno dopo il sabato, Maria di Màgdala si recò al sepolcro di buon mattino, quand’era ancora buio, e vide che la pietra era stata ribaltata dal sepolcro. <sup id="toc_845">2</sup>Corse allora e andò da Simon Pietro e dall’altro discepolo, quello che Gesù amava, e disse loro: “Hanno portato via il Signore dal sepolcro e non sappiamo dove l’hanno posto!”. <sup id="toc_846">3</sup>Uscì allora Simon Pietro insieme all’altro discepolo, e si recarono al sepolcro. <sup id="toc_847">4</sup>Correvano insieme tutti e due, ma l’altro discepolo corse più veloce di Pietro e giunse per primo al sepolcro. <sup id="toc_848">5</sup>Chinatosi, vide le bende per terra, ma non entrò. <sup id="toc_849">6</sup>Giunse intanto anche Simon Pietro che lo seguiva ed entrò nel sepolcro e vide le bende per terra, <sup id="toc_850">7</sup>e il sudario, che gli era stato posto sul capo, non per terra con le bende, ma piegato in un luogo a parte. <sup id="toc_851">8</sup>Allora entrò anche l’altro discepolo, che era giunto per primo al sepolcro, e vide e credette. <sup id="toc_852">9</sup>Non avevano infatti ancora compreso la Scrittura, che egli cioè doveva risuscitare dai morti. <sup id="toc_853">10</sup>I discepoli intanto se ne tornarono di nuovo a casa.</p>
  <p><sup id="toc_854">11</sup>Maria invece stava all’esterno vicino al sepolcro e piangeva. Mentre piangeva, si chinò verso il sepolcro <sup id="toc_855">12</sup>e vide due angeli in bianche vesti, seduti l’uno dalla parte del capo e l’altro dei piedi, dove era stato posto il corpo di Gesù. <sup id="toc_856">13</sup>Ed essi le dissero: “Donna, perché piangi?”. Rispose loro: “Hanno portato via il mio Signore e non so dove lo hanno posto”. <sup id="toc_857">14</sup>Detto questo, si voltò indietro e vide Gesù che stava lì in piedi; ma non sapeva che era Gesù. <sup id="toc_858">15</sup>Le disse Gesù: “Donna, perché piangi? Chi cerchi?”. Essa, pensando che fosse il custode del giardino, gli disse: “Signore, se l’hai portato via tu, dimmi dove lo hai posto e io andrò a prenderlo”. <sup id="toc_859">16</sup>Gesù le disse: “Maria!”. Essa allora, voltatasi verso di lui, gli disse in ebraico: “Rabbunì!”, che significa: Maestro! <sup id="toc_860">17</sup>Gesù le disse: “Non mi trattenere, perché non sono ancora salito al Padre; ma va’ dai miei fratelli e di’ loro: Io salgo al Padre mio e Padre vostro, Dio mio e Dio vostro”. <sup id="toc_861">18</sup>Maria di Màgdala andò subito ad annunziare ai discepoli: “Ho visto il Signore” e anche ciò che le aveva detto.</p>
  <p><sup id="toc_862">19</sup>La sera di quello stesso giorno, il primo dopo il sabato, mentre erano chiuse le porte del luogo dove si trovavano i discepoli per timore dei Giudei, venne Gesù, si fermò in mezzo a loro e disse: “Pace a voi!”. <sup id="toc_863">20</sup>Detto questo, mostrò loro le mani e il costato. E i discepoli gioirono al vedere il Signore. <sup id="toc_864">21</sup>Gesù disse loro di nuovo: “Pace a voi! Come il Padre ha mandato me, anch’io mando voi”. <sup id="toc_865">22</sup>Dopo aver detto questo, alitò su di loro e disse: “Ricevete lo Spirito Santo; <sup id="toc_866">23</sup>a chi rimetterete i peccati saranno rimessi e a chi non li rimetterete, resteranno non rimessi”.</p>
  <p><sup id="toc_867">24</sup>Tommaso, uno dei Dodici, chiamato Dìdimo, non era con loro quando venne Gesù. <sup id="toc_868">25</sup>Gli dissero allora gli altri discepoli: “Abbiamo visto il Signore!”. Ma egli disse loro: “Se non vedo nelle sue mani il segno dei chiodi e non metto il dito nel posto dei chiodi e non metto la mia mano nel suo costato, non crederò”.</p>
  <p><sup id="toc_869">26</sup>Otto giorni dopo i discepoli erano di nuovo in casa e c’era con loro anche Tommaso. Venne Gesù, a porte chiuse, si fermò in mezzo a loro e disse: “Pace a voi!”. <sup id="toc_870">27</sup>Poi disse a Tommaso: “Metti qua il tuo dito e guarda le mie mani; stendi la tua mano, e mettila nel mio costato; e non essere più incredulo ma credente!”. <sup id="toc_871">28</sup>Rispose Tommaso: “Mio Signore e mio Dio!”. <sup id="toc_872">29</sup>Gesù gli disse: “Perché mi hai veduto, hai creduto: beati quelli che pur non avendo visto crederanno!”.</p>
  <p><sup id="toc_873">30</sup>Molti altri segni fece Gesù in presenza dei suoi discepoli, ma non sono stati scritti in questo libro. <sup id="toc_874">31</sup>Questi sono stati scritti, perché crediate che Gesù è il Cristo, il Figlio di Dio e perché, credendo, abbiate la vita nel suo nome.</p>
  <h3 id="toc_875">21</h3>
  <p><sup id="toc_876">1</sup>Dopo questi fatti, Gesù si manifestò di nuovo ai discepoli sul mare di Tiberìade. E si manifestò così: <sup id="toc_877">2</sup>si trovavano insieme Simon Pietro, Tommaso detto Dìdimo, Natanaèle di Cana di Galilea, i figli di Zebedèo e altri due discepoli. <sup id="toc_878">3</sup>Disse loro Simon Pietro: “Io vado a pescare”. Gli dissero: “Veniamo anche noi con te”. Allora uscirono e salirono sulla barca; ma in quella notte non presero nulla.</p>
  <p><sup id="toc_879">4</sup>Quando già era l’alba Gesù si presentò sulla riva, ma i discepoli non si erano accorti che era Gesù. <sup id="toc_880">5</sup>Gesù disse loro: “Figlioli, non avete nulla da mangiare?”. Gli risposero: “No”. <sup id="toc_881">6</sup>Allora disse loro: “Gettate la rete dalla parte destra della barca e troverete”. La gettarono e non potevano più tirarla su per la gran quantità di pesci. <sup id="toc_882">7</sup>Allora quel discepolo che Gesù amava disse a Pietro: “È il Signore!”. Simon Pietro appena udì che era il Signore, si cinse ai fianchi il camiciotto, poiché era spogliato, e si gettò in mare. <sup id="toc_883">8</sup>Gli altri discepoli invece vennero con la barca, trascinando la rete piena di pesci: infatti non erano lontani da terra se non un centinaio di metri.</p>
  <p><sup id="toc_884">9</sup>Appena scesi a terra, videro un fuoco di brace con del pesce sopra, e del pane. <sup id="toc_885">10</sup>Disse loro Gesù: “Portate un po’ del pesce che avete preso or ora”. <sup id="toc_886">11</sup>Allora Simon Pietro salì nella barca e trasse a terra la rete piena di centocinquantatré grossi pesci. E benché fossero tanti, la rete non si spezzò. <sup id="toc_887">12</sup>Gesù disse loro: “Venite a mangiare”. E nessuno dei discepoli osava domandargli: “Chi sei?”, poiché sapevano bene che era il Signore.</p>
  <p><sup id="toc_888">13</sup>Allora Gesù si avvicinò, prese il pane e lo diede a loro, e così pure il pesce. <sup id="toc_889">14</sup>Questa era la terza volta che Gesù si manifestava ai discepoli, dopo essere risuscitato dai morti.</p>
  <p><sup id="toc_890">15</sup>Quand’ebbero mangiato, Gesù disse a Simon Pietro: “Simone di Giovanni, mi vuoi bene tu più di costoro?”. Gli rispose: “Certo, Signore, tu lo sai che ti voglio bene”. Gli disse: “Pasci i miei agnelli”. <sup id="toc_891">16</sup>Gli disse di nuovo: “Simone di Giovanni, mi vuoi bene?”. Gli rispose: “Certo, Signore, tu lo sai che ti voglio bene”. Gli disse: “Pasci le mie pecorelle”. <sup id="toc_892">17</sup>Gli disse per la terza volta: “Simone di Giovanni, mi vuoi bene?”. Pietro rimase addolorato che per la terza volta gli dicesse: Mi vuoi bene?, e gli disse: “Signore, tu sai tutto; tu sai che ti voglio bene”. Gli rispose Gesù: “Pasci le mie pecorelle. <sup id="toc_893">18</sup>In verità, in verità ti dico: quando eri più giovane ti cingevi la veste da solo, e andavi dove volevi; ma quando sarai vecchio tenderai le tue mani, e un altro ti cingerà la veste e ti porterà dove tu non vuoi”. <sup id="toc_894">19</sup>Questo gli disse per indicare con quale morte egli avrebbe glorificato Dio. E detto questo aggiunse: “Seguimi”.</p>
  <p><sup id="toc_895">20</sup>Pietro allora, voltatosi, vide che li seguiva quel discepolo che Gesù amava, quello che nella cena si era trovato al suo fianco e gli aveva domandato: “Signore, chi è che ti tradisce?”. <sup id="toc_896">21</sup>Pietro dunque, vedutolo, disse a Gesù: “Signore, e lui?”. <sup id="toc_897">22</sup>Gesù gli rispose: “Se voglio che egli rimanga finché io venga, che importa a te? Tu seguimi”. <sup id="toc_898">23</sup>Si diffuse perciò tra i fratelli la voce che quel discepolo non sarebbe morto. Gesù però non gli aveva detto che non sarebbe morto, ma: “Se voglio che rimanga finché io venga, che importa a te?”.</p>
  <p><sup id="toc_899">24</sup>Questo è il discepolo che rende testimonianza su questi fatti e li ha scritti; e noi sappiamo che la sua testimonianza è vera. <sup id="toc_900">25</sup>Vi sono ancora molte altre cose compiute da Gesù, che, se fossero scritte una per una, penso che il mondo stesso non basterebbe a contenere i libri che si dovrebbero scrivere.</p>
</body>
</html>