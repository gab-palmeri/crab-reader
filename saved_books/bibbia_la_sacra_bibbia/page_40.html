<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: I libri profetici</h1>
  <h2 id="toc_1">Daniele</h2>
  <h3 id="toc_2">1</h3>
  <p><sup id="toc_3">1</sup>L’anno terzo del regno di Ioiakìm re di Giuda, Nabucodònosor re di Babilonia marciò su Gerusalemme e la cinse d’assedio. <sup id="toc_4">2</sup>Il Signore mise Ioiakìm re di Giuda nelle sue mani, insieme con una parte degli arredi del tempio di Dio, ed egli li trasportò in Sennaàr e depositò gli arredi nel tesoro del tempio del suo dio.</p>
  <p><sup id="toc_5">3</sup>Il re ordinò ad Asfenàz, capo dei suoi funzionari di corte, di condurgli giovani israeliti di stirpe reale o di famiglia nobile, <sup id="toc_6">4</sup>senza difetti, di bell’aspetto, dotati di ogni scienza, educati, intelligenti e tali da poter stare nella reggia, per essere istruiti nella scrittura e nella lingua dei Caldei.</p>
  <p><sup id="toc_7">5</sup>Il re assegnò loro una razione giornaliera di vivande e di vino della sua tavola; dovevano esser educati per tre anni, al termine dei quali sarebbero entrati al servizio del re. <sup id="toc_8">6</sup>Fra di loro vi erano alcuni Giudei: Daniele, Anania, Misaele e Azaria; <sup id="toc_9">7</sup>però il capo dei funzionari di corte chiamò Daniele Baltazzàr; Anania Sadràch; Misaele Mesàch e Azaria Abdènego.</p>
  <p><sup id="toc_10">8</sup>Ma Daniele decise in cuor suo di non contaminarsi con le vivande del re e con il vino dei suoi banchetti e chiese al capo dei funzionari di non farlo contaminare.</p>
  <p><sup id="toc_11">9</sup>Dio fece sì che Daniele incontrasse la benevolenza e la simpatia del capo dei funzionari. <sup id="toc_12">10</sup>Però egli disse a Daniele: “Io temo che il re mio signore, che ha stabilito quello che dovete mangiare e bere, trovi le vostre facce più magre di quelle degli altri giovani della vostra età e io così mi renda colpevole davanti al re”. <sup id="toc_13">11</sup>Ma Daniele disse al custode, al quale il capo dei funzionari aveva affidato Daniele, Anania, Misaele e Azaria: <sup id="toc_14">12</sup>“Mettici alla prova per dieci giorni, dandoci da mangiare legumi e da bere acqua, <sup id="toc_15">13</sup>poi si confrontino, alla tua presenza, le nostre facce con quelle dei giovani che mangiano le vivande del re; quindi deciderai di fare con noi tuoi servi come avrai constatato”. <sup id="toc_16">14</sup>Egli acconsentì e fece la prova per dieci giorni; <sup id="toc_17">15</sup>terminati questi, si vide che le loro facce erano più belle e più floride di quelle di tutti gli altri giovani che mangiavano le vivande del re. <sup id="toc_18">16</sup>D’allora in poi il sovrintendente fece togliere l’assegnazione delle vivande e del vino e diede loro soltanto legumi.</p>
  <p><sup id="toc_19">17</sup>Dio concesse a questi quattro giovani di conoscere e comprendere ogni scrittura e ogni sapienza e rese Daniele interprete di visioni e di sogni.</p>
  <p><sup id="toc_20">18</sup>Terminato il tempo stabilito dal re entro il quale i giovani dovevano essergli presentati, il capo dei funzionari li portò a Nabucodònosor. <sup id="toc_21">19</sup>Il re parlò con loro, ma fra tutti non si trovò nessuno pari a Daniele, Anania, Misaele e Azaria, i quali rimasero al servizio del re; <sup id="toc_22">20</sup>in qualunque affare di sapienza e intelligenza su cui il re li interrogasse, li trovò dieci volte superiori a tutti i maghi e astrologi che c’erano in tutto il suo regno. <sup id="toc_23">21</sup>Così Daniele vi rimase fino al primo anno del re Ciro.</p>
  <h3 id="toc_24">2</h3>
  <p><sup id="toc_25">1</sup>Nel secondo anno del suo regno, Nabucodònosor fece un sogno e il suo animo ne fu tanto agitato da non poter più dormire. <sup id="toc_26">2</sup>Allora il re ordinò che fossero chiamati i maghi, gli astrologi, gli incantatori e i caldei a spiegargli i sogni. Questi vennero e si presentarono al re. <sup id="toc_27">3</sup>Egli disse loro: “Ho fatto un sogno e il mio animo si è tormentato per trovarne la spiegazione”. <sup id="toc_28">4</sup>I caldei risposero al re: “Re, vivi per sempre. Racconta il sogno ai tuoi servi e noi te ne daremo la spiegazione”. <sup id="toc_29">5</sup>Rispose il re ai caldei: “Questa è la mia decisione: se voi non mi rivelate il sogno e la sua spiegazione sarete fatti a pezzi e le vostre case saranno ridotte in letamai. <sup id="toc_30">6</sup>Se invece mi rivelerete il sogno e me ne darete la spiegazione, riceverete da me doni, regali e grandi onori. Ditemi dunque il sogno e la sua spiegazione”. <sup id="toc_31">7</sup>Essi replicarono: “Esponga il re il sogno ai suoi servi e noi ne daremo la spiegazione”. <sup id="toc_32">8</sup>Rispose il re: “Comprendo bene che voi volete guadagnar tempo, perché avete inteso la mia decisione. <sup id="toc_33">9</sup>Se non mi dite qual era il mio sogno, una sola sarà la vostra sorte. Vi siete messi d’accordo per darmi risposte astute e false in attesa che le circostanze si mutino. Perciò ditemi il sogno e io saprò che voi siete in grado di darmene anche la spiegazione”. <sup id="toc_34">10</sup>I caldei risposero davanti al re: “Non c’è nessuno al mondo che possa soddisfare la richiesta del re: difatti nessun re, per quanto potente e grande, ha mai domandato una cosa simile ad un mago, indovino o caldeo. <sup id="toc_35">11</sup>La richiesta del re è tanto difficile, che nessuno ne può dare al re la risposta, se non gli dèi la cui dimora è lontano dagli uomini”.</p>
  <p><sup id="toc_36">12</sup>Allora il re, acceso di furore, ordinò che tutti i saggi di Babilonia fossero messi a morte. <sup id="toc_37">13</sup>Il decreto fu pubblicato e già i saggi venivano uccisi; anche Daniele e i suoi compagni erano ricercati per essere messi a morte.</p>
  <p><sup id="toc_38">14</sup>Ma Daniele rivolse parole piene di saggezza e di prudenza ad Ariòch, capo delle guardie del re, che stava per uccidere i saggi di Babilonia, <sup id="toc_39">15</sup>e disse ad Ariòch, ufficiale del re: “Perché il re ha emanato un decreto così severo?”. Ariòch ne spiegò il motivo a Daniele. <sup id="toc_40">16</sup>Egli allora entrò dal re e pregò che gli si concedesse tempo: egli avrebbe dato la spiegazione dei sogni al re. <sup id="toc_41">17</sup>Poi Daniele andò a casa e narrò la cosa ai suoi compagni, Anania, Misaele e Azaria, <sup id="toc_42">18</sup>ed essi implorarono misericordia dal Dio del cielo riguardo a questo mistero, perché Daniele e i suoi compagni non fossero messi a morte insieme con tutti gli altri saggi di Babilonia.</p>
  <p><sup id="toc_43">19</sup>Allora il mistero fu svelato a Daniele in una visione notturna; perciò Daniele benedisse il Dio del cielo:</p>
  <p class="testo_rientrato"><sup id="toc_44">20</sup>“Sia benedetto il nome di Dio di secolo in secolo,<br/>
perché a lui appartengono la sapienza e la potenza.<br/> <sup id="toc_45">21</sup>Egli alterna tempi e stagioni, depone i re e li innalza,<br/>
concede la sapienza ai saggi,<br/>
agli intelligenti il sapere.<br/> <sup id="toc_46">22</sup>Svela cose profonde e occulte<br/>
e sa quel che è celato nelle tenebre<br/>
e presso di lui è la luce.<br/> <sup id="toc_47">23</sup>Gloria e lode a te, Dio dei miei padri,<br/>
che mi hai concesso la sapienza e la forza,<br/>
mi hai manifestato ciò che ti abbiamo domandato<br/>
e ci hai illustrato la richiesta del re”.</p>
  <p><sup id="toc_48">24</sup>Allora Daniele si recò da Ariòch, al quale il re aveva affidato l’incarico di uccidere i saggi di Babilonia, e presentatosi gli disse: “Non uccidere i saggi di Babilonia, ma conducimi dal re e io gli farò conoscere la spiegazione del sogno”. <sup id="toc_49">25</sup>Ariòch condusse in fretta Daniele alla presenza del re e gli disse: “Ho trovato un uomo fra i Giudei deportati, il quale farà conoscere al re la spiegazione del sogno”. <sup id="toc_50">26</sup>Il re disse allora a Daniele, chiamato Baltazzàr: “Puoi tu davvero rivelarmi il sogno che ho fatto e darmene la spiegazione?”. <sup id="toc_51">27</sup>Daniele, davanti al re, rispose: “Il mistero di cui il re chiede la spiegazione non può essere spiegato né da saggi, né da astrologi, né da maghi, né da indovini; <sup id="toc_52">28</sup>ma c’è un Dio nel cielo che svela i misteri ed egli ha rivelato al re Nabucodònosor quel che avverrà al finire dei giorni. Ecco dunque qual era il tuo sogno e le visioni che sono passate per la tua mente, mentre dormivi nel tuo letto. <sup id="toc_53">29</sup>O re, i pensieri che ti sono venuti mentre eri a letto riguardano il futuro; colui che svela i misteri ha voluto svelarti ciò che dovrà avvenire. <sup id="toc_54">30</sup>Se a me è stato svelato questo mistero, non è perché io possieda una sapienza superiore a tutti i viventi, ma perché ne sia data la spiegazione al re e tu possa conoscere i pensieri del tuo cuore. <sup id="toc_55">31</sup>Tu stavi osservando, o re, ed ecco una statua, una statua enorme, di straordinario splendore, si ergeva davanti a te con terribile aspetto. <sup id="toc_56">32</sup>Aveva la testa d’oro puro, il petto e le braccia d’argento, il ventre e le cosce di bronzo, <sup id="toc_57">33</sup>le gambe di ferro e i piedi in parte di ferro e in parte di creta. <sup id="toc_58">34</sup>Mentre stavi guardando, una pietra si staccò dal monte, ma non per mano di uomo, e andò a battere contro i piedi della statua, che erano di ferro e di argilla, e li frantumò. <sup id="toc_59">35</sup>Allora si frantumarono anche il ferro, l’argilla, il bronzo, l’argento e l’oro e divennero come la pula sulle aie d’estate; il vento li portò via senza lasciar traccia, mentre la pietra, che aveva colpito la statua, divenne una grande montagna che riempì tutta quella regione.</p>
  <p><sup id="toc_60">36</sup>Questo è il sogno: ora ne daremo la spiegazione al re. <sup id="toc_61">37</sup>Tu o re, sei il re dei re; a te il Dio del cielo ha concesso il regno, la potenza, la forza e la gloria. <sup id="toc_62">38</sup>A te ha concesso il dominio sui figli dell’uomo, sugli animali selvatici, sugli uccelli del cielo; tu li domini tutti: tu sei la testa d’oro. <sup id="toc_63">39</sup>Dopo di te sorgerà un altro regno, inferiore al tuo; poi un terzo regno, quello di bronzo, che dominerà su tutta la terra. <sup id="toc_64">40</sup>Vi sarà poi un quarto regno, duro come il ferro. Come il ferro spezza e frantuma tutto, così quel regno spezzerà e frantumerà tutto. <sup id="toc_65">41</sup>Come hai visto, i piedi e le dita erano in parte di argilla da vasaio e in parte di ferro: ciò significa che il regno sarà diviso, ma avrà la durezza del ferro unito all’argilla. <sup id="toc_66">42</sup>Se le dita dei piedi erano in parte di ferro e in parte di argilla, ciò significa che una parte del regno sarà forte e l’altra fragile. <sup id="toc_67">43</sup>Il fatto d’aver visto il ferro mescolato all’argilla significa che le due parti si uniranno per via di matrimoni, ma non potranno diventare una cosa sola, come il ferro non si amalgama con l’argilla. <sup id="toc_68">44</sup>Al tempo di questi re, il Dio del cielo farà sorgere un regno che non sarà mai distrutto e non sarà trasmesso ad altro popolo: stritolerà e annienterà tutti gli altri regni, mentre esso durerà per sempre. <sup id="toc_69">45</sup>Questo significa quella pietra che tu hai visto staccarsi dal monte, non per mano di uomo, e che ha stritolato il ferro, il bronzo, l’argilla, l’argento e l’oro. Il Dio grande ha rivelato al re quello che avverrà da questo tempo in poi. Il sogno è vero e degna di fede ne è la spiegazione”.</p>
  <p><sup id="toc_70">46</sup>Allora il re Nabucodònosor piegò la faccia a terra, si prostrò davanti a Daniele e ordinò che gli si offrissero sacrifici e incensi. <sup id="toc_71">47</sup>Quindi rivolto a Daniele gli disse: “Certo, il vostro Dio è il Dio degli dèi, il Signore dei re e il rivelatore dei misteri, poiché tu hai potuto svelare questo mistero”. <sup id="toc_72">48</sup>Il re esaltò Daniele e gli fece molti preziosi regali, lo costituì governatore di tutta la provincia di Babilonia e capo di tutti i saggi di Babilonia; <sup id="toc_73">49</sup>su richiesta di Daniele, il re fece amministratori della provincia di Babilonia, Sadràch, Mesàch e Abdènego. Daniele rimase alla corte del re.</p>
  <h3 id="toc_74">3</h3>
  <p><sup id="toc_75">1</sup>Il re Nabucodònosor aveva fatto costruire una statua d’oro, alta sessanta cubiti e larga sei, e l’aveva fatta erigere nella pianura di Dura, nella provincia di Babilonia.</p>
  <p><sup id="toc_76">2</sup>Quindi il re Nabucodònosor aveva convocato i sàtrapi, i prefetti, i governatori, i consiglieri, i tesorieri, i giudici, i questori e tutte le alte autorità delle province, perché presenziassero all’inaugurazione della statua che il re Nabucodònosor aveva fatto erigere.</p>
  <p><sup id="toc_77">3</sup>I sàtrapi, i prefetti, i governatori, i consiglieri, i tesorieri, i giudici, i questori e tutte le alte autorità delle province vennero all’inaugurazione della statua. Essi si disposero davanti alla statua fatta erigere dal re.</p>
  <p><sup id="toc_78">4</sup>Un banditore gridò ad alta voce: “Popoli, nazioni e lingue, a voi è rivolto questo proclama:<br/> <sup id="toc_79">5</sup>Quando voi udirete il suono del corno, del flauto, della cetra, dell’arpicordo, del salterio, della zampogna, e d’ogni specie di strumenti musicali, vi prostrerete e adorerete la statua d’oro, che il re Nabucodònosor ha fatto innalzare.</p>
  <p><sup id="toc_80">6</sup>Chiunque non si prostrerà alla statua, in quel medesimo istante sarà gettato in mezzo ad una fornace di fuoco ardente”.</p>
  <p><sup id="toc_81">7</sup>Perciò tutti i popoli, nazioni e lingue, in quell’istante che ebbero udito il suono del corno, del flauto, dell’arpicordo, del salterio e di ogni specie di strumenti musicali, si prostrarono e adorarono la statua d’oro, che il re Nabucodònosor aveva fatto innalzare.</p>
  <p><sup id="toc_82">8</sup>Però in quel momento alcuni Caldei si fecero avanti per accusare i Giudei <sup id="toc_83">9</sup>e andarono a dire al re Nabucodònosor: “Re, vivi per sempre! <sup id="toc_84">10</sup>Tu hai decretato, o re, che chiunque avrà udito il suono del corno, del flauto, della cetra, dell’arpicordo, del salterio, della zampogna e d’ogni specie di strumenti musicali, si deve prostrare e adorare la statua d’oro: <sup id="toc_85">11</sup>chiunque non si prostrerà per adorarla, sia gettato in mezzo ad una fornace con il fuoco acceso.</p>
  <p><sup id="toc_86">12</sup>Ora, ci sono alcuni Giudei, ai quali hai affidato gli affari della provincia di Babilonia, cioè Sadràch, Mesàch e Abdènego, che non ti obbediscono, re: non servono i tuoi dèi e non adorano la statua d’oro che tu hai fatto innalzare”.</p>
  <p><sup id="toc_87">13</sup>Allora Nabucodònosor, sdegnato, comandò che gli si conducessero Sadràch, Mesàch e Abdènego, e questi comparvero alla presenza del re. <sup id="toc_88">14</sup>Nabucodònosor disse loro: “È vero, Sadràch, Mesàch e Abdènego, che voi non servite i miei dèi e non adorate la statua d’oro che io ho fatto innalzare? <sup id="toc_89">15</sup>Ora, se voi sarete pronti, quando udirete il suono del corno, del flauto, della cetra, dell’arpicordo, del salterio, della zampogna e d’ogni specie di strumenti musicali, a prostrarvi e adorare la statua che io ho fatta, bene; altrimenti in quel medesimo istante sarete gettati in mezzo ad una fornace dal fuoco ardente. Qual Dio vi potrà liberare dalla mia mano?”.</p>
  <p><sup id="toc_90">16</sup>Ma Sadràch, Mesàch e Abdènego risposero al re Nabucodònosor: “Re, noi non abbiamo bisogno di darti alcuna risposta in proposito; <sup id="toc_91">17</sup>sappi però che il nostro Dio, che serviamo, può liberarci dalla fornace con il fuoco acceso e dalla tua mano, o re. <sup id="toc_92">18</sup>Ma anche se non ci liberasse, sappi, o re, che noi non serviremo mai i tuoi dèi e non adoreremo la statua d’oro che tu hai eretto”. <sup id="toc_93">19</sup>Allora Nabucodònosor, acceso d’ira e con aspetto minaccioso contro Sadràch, Mesàch e Abdènego, ordinò che si aumentasse il fuoco della fornace sette volte più del solito. <sup id="toc_94">20</sup>Poi, ad alcuni uomini fra i più forti del suo esercito, comandò di legare Sadràch, Mesàch e Abdènego e gettarli nella fornace con il fuoco acceso. <sup id="toc_95">21</sup>Furono infatti legati, vestiti come erano, con i mantelli, calzari, turbanti e tutti i loro abiti e gettati in mezzo alla fornace con il fuoco acceso.</p>
  <p><sup id="toc_96">22</sup>Ma quegli uomini, che dietro il severo comando del re avevano acceso al massimo la fornace per gettarvi Sadràch, Mesàch e Abdènego, rimasero uccisi dalle fiamme, <sup id="toc_97">23</sup>nel momento stesso che i tre giovani Sadràch, Mesàch e Abdènego cadevano legati nella fornace con il fuoco acceso.</p>
  <p><sup id="toc_98">24</sup>Essi passeggiavano in mezzo alle fiamme, lodavano Dio e benedicevano il Signore.</p>
  <p><sup id="toc_99">25</sup>Azaria, alzatosi, fece questa preghiera in mezzo al fuoco e aprendo la bocca disse:</p>
  <p class="testo_rientrato"><sup id="toc_100">26</sup>“Benedetto sei tu, Signore Dio dei nostri padri;<br/>
degno di lode e glorioso è il tuo nome per sempre.<br/> <sup id="toc_101">27</sup>Tu sei giusto in tutto ciò che hai fatto;<br/>
tutte le tue opere sono vere,<br/>
rette le tue vie e giusti tutti i tuoi giudizi.<br/> <sup id="toc_102">28</sup>Giusto è stato il tuo giudizio<br/>
per quanto hai fatto ricadere su di noi<br/>
e sulla città santa dei nostri padri, Gerusalemme.<br/>
Con verità e giustizia tu ci hai inflitto tutto questo<br/>
a causa dei nostri peccati,<br/> <sup id="toc_103">29</sup>poiché noi abbiamo peccato, abbiamo agito da iniqui,<br/>
allontanandoci da te, abbiamo mancato in ogni modo.<br/>
Non abbiamo obbedito ai tuoi comandamenti,<br/> <sup id="toc_104">30</sup>non li abbiamo osservati, non abbiamo fatto<br/>
quanto ci avevi ordinato per il nostro bene.<br/> <sup id="toc_105">31</sup>Ora quanto hai fatto ricadere su di noi,<br/>
tutto ciò che ci hai fatto, l’hai fatto con retto giudizio:<br/> <sup id="toc_106">32</sup>ci hai dato in potere dei nostri nemici,<br/>
ingiusti, i peggiori fra gli empi,<br/>
e di un re iniquo, il più malvagio su tutta la terra.<br/> <sup id="toc_107">33</sup>Ora non osiamo aprire la bocca:<br/>
disonore e disprezzo sono toccati ai tuoi servi,<br/>
ai tuoi adoratori.<br/> <sup id="toc_108">34</sup>Non ci abbandonare fino in fondo,<br/>
per amore del tuo nome, non rompere la tua alleanza;<br/> <sup id="toc_109">35</sup>non ritirare da noi la tua misericordia,<br/>
per amore di Abramo tuo amico,<br/>
di Isacco tuo servo, d’Israele tuo santo,<br/> <sup id="toc_110">36</sup>ai quali hai parlato, promettendo di moltiplicare<br/>
la loro stirpe come le stelle del cielo,<br/>
come la sabbia sulla spiaggia del mare.<br/> <sup id="toc_111">37</sup>Ora invece, Signore,<br/>
noi siamo diventati più piccoli<br/>
di qualunque altra nazione,<br/>
ora siamo umiliati per tutta la terra<br/>
a causa dei nostri peccati.<br/> <sup id="toc_112">38</sup>Ora non abbiamo più né principe,<br/>
né capo, né profeta, né olocausto,<br/>
né sacrificio, né oblazione, né incenso,<br/>
né luogo per presentarti le primizie<br/>
e trovar misericordia.<br/> <sup id="toc_113">39</sup>Potessimo esser accolti con il cuore contrito<br/>
e con lo spirito umiliato,<br/>
come olocausti di montoni e di tori,<br/>
come migliaia di grassi agnelli.<br/> <sup id="toc_114">40</sup>Tale sia oggi il nostro sacrificio davanti a te<br/>
e ti sia gradito,<br/>
perché non c’è confusione per coloro che confidano in te.<br/> <sup id="toc_115">41</sup>Ora ti seguiamo con tutto il cuore,<br/>
ti temiamo e cerchiamo il tuo volto.<br/> <sup id="toc_116">42</sup>Fa’ con noi secondo la tua clemenza,<br/>
trattaci secondo la tua benevolenza,<br/>
secondo la grandezza della tua misericordia.<br/> <sup id="toc_117">43</sup>Salvaci con i tuoi prodigi,<br/>
da’ gloria, Signore, al tuo nome.<br/> <sup id="toc_118">44</sup>Siano invece confusi quanti fanno il male ai tuoi servi,<br/>
siano coperti di vergogna con tutta la loro potenza;<br/>
e sia infranta la loro forza!<br/> <sup id="toc_119">45</sup>Sappiano che tu sei il Signore,<br/>
il Dio unico e glorioso su tutta la terra”.</p>
  <p><sup id="toc_120">46</sup>I servi del re, che li avevano gettati dentro, non cessarono di aumentare il fuoco nella fornace, con bitume, stoppa, pece e sarmenti. <sup id="toc_121">47</sup>La fiamma si alzava quarantanove cubiti sopra la fornace <sup id="toc_122">48</sup>e uscendo bruciò quei Caldei che si trovavano vicino alla fornace. <sup id="toc_123">49</sup>Ma l’angelo del Signore, che era sceso con Azaria e con i suoi compagni nella fornace, allontanò da loro la fiamma del fuoco <sup id="toc_124">50</sup>e rese l’interno della fornace come un luogo dove soffiasse un vento pieno di rugiada. Così il fuoco non li toccò affatto, non fece loro alcun male, non diede loro alcuna molestia.</p>
  <p><sup id="toc_125">51</sup>Allora quei tre giovani, a una sola voce, si misero a lodare, a glorificare, a benedire Dio nella fornace dicendo:</p>
  <p class="testo_rientrato"><sup id="toc_126">52</sup>“Benedetto sei tu, Signore, Dio dei padri nostri,<br/>
degno di lode e di gloria nei secoli.<br/>
Benedetto il tuo nome glorioso e santo,<br/>
degno di lode e di gloria nei secoli.<br/> <sup id="toc_127">53</sup>Benedetto sei tu nel tuo tempio santo glorioso,<br/>
degno di lode e di gloria nei secoli.<br/> <sup id="toc_128">54</sup>Benedetto sei tu nel trono del tuo regno,<br/>
degno di lode e di gloria nei secoli.<br/> <sup id="toc_129">55</sup>Benedetto sei tu che penetri con lo sguardo gli abissi<br/>
e siedi sui cherubini,<br/>
degno di lode e di gloria nei secoli.<br/> <sup id="toc_130">56</sup>Benedetto sei tu nel firmamento del cielo,<br/>
degno di lode e di gloria nei secoli.<br/> <sup id="toc_131">57</sup>Benedite, opere tutte del Signore, il Signore,<br/>
lodatelo ed esaltatelo nei secoli.<br/> <sup id="toc_132">58</sup>Benedite, angeli del Signore, il Signore,<br/>
lodatelo ed esaltatelo nei secoli.<br/> <sup id="toc_133">59</sup>Benedite, cieli, il Signore,<br/>
lodatelo ed esaltatelo nei secoli.<br/> <sup id="toc_134">60</sup>Benedite, acque tutte, che siete sopra i cieli, il Signore,<br/>
lodatelo ed esaltatelo nei secoli.<br/> <sup id="toc_135">61</sup>Benedite, potenze tutte del Signore, il Signore,<br/>
lodatelo ed esaltatelo nei secoli.<br/> <sup id="toc_136">62</sup>Benedite, sole e luna, il Signore,<br/>
lodatelo ed esaltatelo nei secoli.<br/> <sup id="toc_137">63</sup>Benedite, stelle del cielo, il Signore,<br/>
lodatelo ed esaltatelo nei secoli.<br/> <sup id="toc_138">64</sup>Benedite, piogge e rugiade, il Signore,<br/>
lodatelo ed esaltatelo nei secoli.<br/> <sup id="toc_139">65</sup>Benedite, o venti tutti, il Signore,<br/>
lodatelo ed esaltatelo nei secoli.<br/> <sup id="toc_140">66</sup>Benedite, fuoco e calore, il Signore,<br/>
lodatelo ed esaltatelo nei secoli.<br/> <sup id="toc_141">67</sup>Benedite, freddo e caldo, il Signore,<br/>
lodatelo ed esaltatelo nei secoli.<br/> <sup id="toc_142">68</sup>Benedite, rugiada e brina, il Signore,<br/>
lodatelo ed esaltatelo nei secoli.<br/> <sup id="toc_143">69</sup>Benedite, gelo e freddo, il Signore,<br/>
lodatelo ed esaltatelo nei secoli.<br/> <sup id="toc_144">70</sup>Benedite, ghiacci e nevi, il Signore,<br/>
lodatelo ed esaltatelo nei secoli.<br/> <sup id="toc_145">71</sup>Benedite, notti e giorni, il Signore,<br/>
lodatelo ed esaltatelo nei secoli.<br/> <sup id="toc_146">72</sup>Benedite, luce e tenebre, il Signore,<br/>
lodatelo ed esaltatelo nei secoli.<br/> <sup id="toc_147">73</sup>Benedite, folgori e nubi, il Signore,<br/>
lodatelo ed esaltatelo nei secoli.<br/> <sup id="toc_148">74</sup>Benedica la terra il Signore,<br/>
lo lodi e lo esalti nei secoli.<br/> <sup id="toc_149">75</sup>Benedite, monti e colline, il Signore,<br/>
lodatelo ed esaltatelo nei secoli.<br/> <sup id="toc_150">76</sup>Benedite, creature tutte<br/>
che germinate sulla terra, il Signore,<br/>
lodatelo ed esaltatelo nei secoli.<br/> <sup id="toc_151">77</sup>Benedite, sorgenti, il Signore,<br/>
lodatelo ed esaltatelo nei secoli.<br/> <sup id="toc_152">78</sup>Benedite, mari e fiumi, il Signore,<br/>
lodatelo ed esaltatelo nei secoli.<br/> <sup id="toc_153">79</sup>Benedite, mostri marini<br/>
e quanto si muove nell’acqua, il Signore,<br/>
lodatelo ed esaltatelo nei secoli.<br/> <sup id="toc_154">80</sup>Benedite, uccelli tutti dell’aria, il Signore,<br/>
lodatelo ed esaltatelo nei secoli.<br/> <sup id="toc_155">81</sup>Benedite, animali tutti, selvaggi e domestici, il Signore,<br/>
lodatelo ed esaltatelo nei secoli.<br/> <sup id="toc_156">82</sup>Benedite, figli dell’uomo, il Signore,<br/>
lodatelo ed esaltatelo nei secoli.<br/> <sup id="toc_157">83</sup>Benedica Israele il Signore,<br/>
lo lodi e lo esalti nei secoli.<br/> <sup id="toc_158">84</sup>Benedite, sacerdoti del Signore, il Signore,<br/>
lodatelo ed esaltatelo nei secoli.<br/> <sup id="toc_159">85</sup>Benedite, o servi del Signore, il Signore,<br/>
lodatelo ed esaltatelo nei secoli.<br/> <sup id="toc_160">86</sup>Benedite, spiriti e anime dei giusti, il Signore,<br/>
lodatelo ed esaltatelo nei secoli.<br/> <sup id="toc_161">87</sup>Benedite, pii e umili di cuore, il Signore,<br/>
lodatelo ed esaltatelo nei secoli.<br/> <sup id="toc_162">88</sup>Benedite, Anania, Azaria e Misaele, il Signore,<br/>
lodatelo ed esaltatelo nei secoli,<br/>
perché ci ha liberati dagl’inferi,<br/>
e salvati dalla mano della morte,<br/>
ci ha scampati di mezzo alla fiamma ardente,<br/>
ci ha liberati dal fuoco.<br/> <sup id="toc_163">89</sup>Lodate il Signore, perché egli è buono,<br/>
perché la sua grazia dura sempre.<br/> <sup id="toc_164">90</sup>Benedite, fedeli tutti, il Dio degli dèi,<br/>
lodatelo e celebratelo, perché la sua grazia dura sempre”.</p>
  <p><sup id="toc_165">91</sup>Allora il re Nabucodònosor rimase stupito e alzatosi in fretta si rivolse ai suoi ministri: “Non abbiamo noi gettato tre uomini legati in mezzo al fuoco?”. “Certo, o re”, risposero.</p>
  <p><sup id="toc_166">92</sup>Egli soggiunse: “Ecco, io vedo quattro uomini sciolti, i quali camminano in mezzo al fuoco, senza subirne alcun danno; anzi il quarto è simile nell’aspetto a un figlio di dèi”.</p>
  <p><sup id="toc_167">93</sup>Allora Nabucodònosor si accostò alla bocca della fornace con il fuoco acceso e prese a dire: “Sadràch, Mesàch, Abdènego, servi del Dio altissimo, uscite, venite fuori”. Allora Sadràch, Mesàch e Abdènego uscirono dal fuoco.</p>
  <p><sup id="toc_168">94</sup>Quindi i satrapi, i prefetti, i governatori e i ministri del re si radunarono e, guardando quegli uomini, videro che sopra i loro corpi il fuoco non aveva avuto nessun potere; che neppure un capello del loro capo era stato bruciato e i loro mantelli non erano stati toccati e neppure l’odore del fuoco era penetrato in essi.</p>
  <p><sup id="toc_169">95</sup>Nabucodònosor prese a dire: “Benedetto il Dio di Sadràch, Mesàch e Abdènego, il quale ha mandato il suo angelo e ha liberato i servi che hanno confidato in lui; hanno trasgredito il comando del re e hanno esposto i loro corpi per non servire e per non adorare alcun altro dio che il loro Dio.</p>
  <p><sup id="toc_170">96</sup>Perciò io decreto che chiunque, a qualsiasi popolo, nazione o lingua appartenga, proferirà offesa contro il Dio di Sadràch, Mesàch e Abdènego, sia tagliato a pezzi e la sua casa sia ridotta a un mucchio di rovine, poiché nessun altro dio può in tal maniera liberare”.</p>
  <p><sup id="toc_171">97</sup>Da allora il re promosse Sadràch, Mesàch e Abdènego a cariche pubbliche nella provincia di Babilonia.</p>
  <p><sup id="toc_172">98</sup>Il re Nabucodònosor a tutti i popoli, nazioni e lingue, che abitano in tutta la terra: Pace e prosperità!</p>
  <p><sup id="toc_173">99</sup>M’è parso opportuno rendervi noti i prodigi e le meraviglie che il Dio altissimo ha fatto per me.</p>
  <p class="testo_rientrato"><sup id="toc_174">100</sup>Quanto sono grandi i suoi prodigi<br/>
e quanto straordinarie le sue meraviglie!<br/>
Il suo regno è un regno eterno<br/>
e il suo dominio di generazione in generazione.</p>
  <h3 id="toc_175">4</h3>
  <p><sup id="toc_176">1</sup>Io Nabucodònosor ero tranquillo in casa e felice nella reggia, <sup id="toc_177">2</sup>quando ebbi un sogno che mi spaventò. Le immaginazioni che mi vennero mentre ero nel mio letto e le visioni che mi passarono per la mente mi turbarono. <sup id="toc_178">3</sup>Feci un decreto con cui ordinavo che tutti i saggi di Babilonia fossero condotti davanti a me, per farmi conoscere la spiegazione del sogno.</p>
  <p><sup id="toc_179">4</sup>Allora vennero i maghi, gli astrologi, i caldei e gli indovini, ai quali esposi il sogno, ma non me ne potevano dare la spiegazione. <sup id="toc_180">5</sup>Infine mi si presentò Daniele, chiamato Baltazzàr dal nome del mio dio, un uomo in cui è lo spirito degli dèi santi, e gli raccontai il sogno <sup id="toc_181">6</sup>dicendo: “Baltazzàr, principe dei maghi, poiché io so che lo spirito degli dèi santi è in te e che nessun segreto ti è difficile, ecco le visioni che ho avuto in sogno: tu dammene la spiegazione”.</p>
  <p><sup id="toc_182">7</sup>Le visioni che mi passarono per la mente, mentre stavo a letto, erano queste:</p>
  <p class="testo_rientrato">Io stavo guardando<br/>
ed ecco un albero di grande altezza in mezzo alla terra.<br/> <sup id="toc_183">8</sup>Quell’albero era grande, robusto,<br/>
la sua cima giungeva al cielo<br/>
e si poteva vedere fin dall’estremità della terra.<br/> <sup id="toc_184">9</sup>I suoi rami erano belli e i suoi frutti abbondanti<br/>
e vi era in esso da mangiare per tutti.<br/>
Le bestie della terra si riparavano alla sua ombra<br/>
e gli uccelli del cielo facevano il nido fra i suoi rami;<br/>
di lui si nutriva ogni vivente.<br/> <sup id="toc_185">10</sup>Mentre nel mio letto stavo osservando<br/>
le visioni che mi passavano per la mente,<br/>
ecco un vigilante, un santo, scese dal cielo<br/> <sup id="toc_186">11</sup>e gridò a voce alta:<br/>
“Tagliate l’albero e stroncate i suoi rami:<br/>
scuotete le foglie, disperdetene i frutti:<br/>
fuggano le bestie di sotto e gli uccelli dai suoi rami.<br/> <sup id="toc_187">12</sup>Lasciate però nella terra il ceppo con le radici,<br/>
legato con catene di ferro e di bronzo<br/>
fra l’erba della campagna.<br/>
Sia bagnato dalla rugiada del cielo<br/>
e la sua sorte sia insieme con le bestie sui prati.<br/> <sup id="toc_188">13</sup>Si muti il suo cuore e invece di un cuore umano<br/>
gli sia dato un cuore di bestia:<br/>
sette tempi passeranno su di lui.<br/> <sup id="toc_189">14</sup>Così è deciso per sentenza dei vigilanti<br/>
e secondo la parola dei santi.</p>
  <p>Così i viventi sappiano che l’Altissimo domina sul regno degli uomini e che egli lo può dare a chi vuole e insediarvi anche il più piccolo degli uomini”.</p>
  <p><sup id="toc_190">15</sup>Questo è il sogno, che io, re Nabucodònosor, ho fatto. Ora tu, Baltazzàr, dammene la spiegazione. Tu puoi darmela, perché, mentre fra tutti i saggi del mio regno nessuno me ne spiega il significato, in te è lo spirito degli dèi santi.</p>
  <p><sup id="toc_191">16</sup>Allora Daniele, chiamato Baltazzàr, rimase per qualche tempo confuso e turbato dai suoi pensieri. Ma il re gli si rivolse: “Baltazzàr, il sogno non ti turbi e neppure la sua spiegazione”. Rispose Baltazzàr: “Signor mio, valga il sogno per i tuoi nemici e la sua spiegazione per i tuoi avversari. <sup id="toc_192">17</sup>L’albero che tu hai visto, grande e robusto, la cui cima giungeva fino al cielo e si poteva vedere da tutta la terra <sup id="toc_193">18</sup>e le cui foglie erano belle e i suoi frutti abbondanti e in cui c’era da mangiare per tutti e sotto il quale dimoravano le bestie della terra e sui cui rami facevano il nido gli uccelli del cielo, <sup id="toc_194">19</sup>sei tu, re, che sei diventato grande e forte; la tua grandezza è cresciuta, è giunta al cielo e il tuo dominio si è esteso sino ai confini della terra.</p>
  <p><sup id="toc_195">20</sup>Che il re abbia visto un vigilante, un santo che scendeva dal cielo e diceva: Tagliate l’albero, spezzatelo, però lasciate nella terra il ceppo delle sue radici legato con catene di ferro e di bronzo fra l’erba della campagna e sia bagnato dalla rugiada del cielo e abbia sorte comune con le bestie della terra, finché sette tempi siano passati su di lui, <sup id="toc_196">21</sup>questa, o re, ne è la spiegazione e questo è il decreto dell’Altissimo, che deve essere eseguito sopra il re, mio signore: <sup id="toc_197">22</sup>Tu sarai cacciato dal consorzio umano e la tua dimora sarà con le bestie della terra; ti pascerai d’erba come i buoi e sarai bagnato dalla rugiada del cielo; sette tempi passeranno su di te, finché tu riconosca che l’Altissimo domina sul regno degli uomini e che egli lo da’ a chi vuole.</p>
  <p><sup id="toc_198">23</sup>L’ordine che è stato dato di lasciare il ceppo con le radici dell’albero significa che il tuo regno ti sarà ristabilito, quando avrai riconosciuto che al Cielo appartiene il dominio. <sup id="toc_199">24</sup>Perciò, re, accetta il mio consiglio: sconta i tuoi peccati con l’elemosina e le tue iniquità con atti di misericordia verso gli afflitti, perché tu possa godere lunga prosperità”.</p>
  <p><sup id="toc_200">25</sup>Tutte queste cose avvennero al re Nabucodònosor.</p>
  <p><sup id="toc_201">26</sup>Dodici mesi dopo, passeggiando sopra la terrazza della reggia di Babilonia, <sup id="toc_202">27</sup>il re prese a dire: “Non è questa la grande Babilonia che io ho costruito come reggia per la gloria della mia maestà, con la forza della mia potenza?”.</p>
  <p><sup id="toc_203">28</sup>Queste parole erano ancora sulle labbra del re, quando una voce venne dal cielo: “A te io parlo, re Nabucodònosor: il regno ti è tolto! <sup id="toc_204">29</sup>Sarai cacciato dal consorzio umano e la tua dimora sarà con le bestie della terra; ti pascerai d’erba come i buoi e passeranno sette tempi su di te, finché tu riconosca che l’Altissimo domina sul regno degli uomini e che egli lo da’ a chi vuole”.</p>
  <p><sup id="toc_205">30</sup>In quel momento stesso si adempì la parola sopra Nabucodònosor. Egli fu cacciato dal consorzio umano, mangiò l’erba come i buoi e il suo corpo fu bagnato dalla rugiada del cielo: il pelo gli crebbe come le penne alle aquile e le unghie come agli uccelli.</p>
  <p><sup id="toc_206">31</sup>“Ma finito quel tempo, io Nabucodònosor alzai gli occhi al cielo e la ragione tornò in me e benedissi l’Altissimo; lodai e glorificai colui che vive in eterno,</p>
  <p class="testo_rientrato">la cui potenza è potenza eterna<br/>
e il cui regno è di generazione in generazione.<br/> <sup id="toc_207">32</sup>Tutti gli abitanti della terra<br/>
sono, davanti a lui, come un nulla;<br/>
egli dispone come gli piace delle schiere del cielo<br/>
e degli abitanti della terra.<br/>
Nessuno può fermargli la mano e dirgli: Che cosa fai?</p>
  <p><sup id="toc_208">33</sup>In quel tempo tornò in me la conoscenza e con la gloria del regno mi fu restituita la mia maestà e il mio splendore: i miei ministri e i miei prìncipi mi ricercarono e io fui ristabilito nel mio regno e mi fu concesso un potere anche più grande. <sup id="toc_209">34</sup>Ora io, Nabucodònosor, lodo, esalto e glorifico il Re del cielo: tutte le sue opere sono verità e le sue vie giustizia; egli può umiliare coloro che camminano nella superbia”.</p>
  <h3 id="toc_210">5</h3>
  <p><sup id="toc_211">1</sup>Il re Baldassàr imbandì un gran banchetto a mille dei suoi dignitari e insieme con loro si diede a bere vino. <sup id="toc_212">2</sup>Quando Baldassàr ebbe molto bevuto comandò che fossero portati i vasi d’oro e d’argento che Nabucodònosor suo padre aveva asportati dal tempio, che era in Gerusalemme, perché vi bevessero il re e i suoi grandi, le sue mogli e le sue concubine. <sup id="toc_213">3</sup>Furono quindi portati i vasi d’oro, che erano stati asportati dal tempio di Gerusalemme, e il re, i suoi grandi, le sue mogli e le sue concubine li usarono per bere; <sup id="toc_214">4</sup>mentre bevevano il vino, lodavano gli dèi d’oro, d’argento, di bronzo, di ferro, di legno e di pietra. <sup id="toc_215">5</sup>In quel momento apparvero le dita di una mano d’uomo, le quali scrivevano sulla parete della sala reale, di fronte al candelabro. Nel vedere quelle dita che scrivevano, <sup id="toc_216">6</sup>il re cambiò d’aspetto: spaventosi pensieri lo assalirono, le giunture dei suoi fianchi si allentarono, i ginocchi gli battevano l’uno contro l’altro.</p>
  <p><sup id="toc_217">7</sup>Allora il re si mise a gridare, ordinando che si convocassero gli astrologi, i caldei e gli indovini. Appena vennero, il re disse ai saggi di Babilonia: “Chiunque leggerà quella scrittura e me ne darà la spiegazione sarà vestito di porpora, porterà una collana d’oro al collo e sarà il terzo signore del regno”.</p>
  <p><sup id="toc_218">8</sup>Allora entrarono nella sala tutti i saggi del re, ma non poterono leggere quella scrittura né darne al re la spiegazione.</p>
  <p><sup id="toc_219">9</sup>Il re Baldassàr rimase molto turbato e cambiò colore; anche i suoi grandi restarono sconcertati.</p>
  <p><sup id="toc_220">10</sup>La regina, alle parole del re e dei suoi grandi, entrò nella sala del banchetto e, rivolta al re, gli disse: “Re, vivi per sempre! I tuoi pensieri non ti spaventino né si cambi il colore del tuo volto. <sup id="toc_221">11</sup>C’è nel tuo regno un uomo, in cui è lo spirito degli dèi santi. Al tempo di tuo padre si trovò in lui luce, intelligenza e sapienza pari alla sapienza degli dèi. Il re Nabucodònosor tuo padre lo aveva fatto capo dei maghi, degli astrologi, dei caldei e degli indovini. <sup id="toc_222">12</sup>Fu riscontrato in questo Daniele, che il re aveva chiamato Baltazzàr, uno spirito superiore e tanto accorgimento da interpretare sogni, spiegare detti oscuri, sciogliere enigmi. Si convochi dunque Daniele ed egli darà la spiegazione”.</p>
  <p><sup id="toc_223">13</sup>Fu quindi introdotto Daniele alla presenza del re ed egli gli disse: “Sei tu Daniele un deportato dei Giudei, che il re mio padre ha condotto qua dalla Giudea? <sup id="toc_224">14</sup>Ho inteso dire che tu possiedi lo spirito degli dèi santi e che si trova in te luce, intelligenza e sapienza straordinaria. <sup id="toc_225">15</sup>Poco fa sono stati condotti alla mia presenza i saggi e gli astrologi per leggere questa scrittura e darmene la spiegazione, ma non sono stati capaci. <sup id="toc_226">16</sup>Ora, mi è stato detto che tu sei esperto nel dare spiegazioni e sciogliere enigmi. Se quindi potrai leggermi questa scrittura e darmene la spiegazione, tu sarai vestito di porpora, porterai al collo una collana d’oro e sarai il terzo signore del regno”.</p>
  <p><sup id="toc_227">17</sup>Daniele rispose al re: “Tieni pure i tuoi doni per te e da’ ad altri i tuoi regali: tuttavia io leggerò la scrittura al re e gliene darò la spiegazione.</p>
  <p><sup id="toc_228">18</sup>O re, il Dio altissimo aveva dato a Nabucodònosor tuo padre regno, grandezza, gloria e magnificenza. <sup id="toc_229">19</sup>Per questa grandezza che aveva ricevuto, tutti i popoli, nazioni e lingue lo temevano e tremavano davanti a lui: egli uccideva chi voleva, innalzava chi gli piaceva e abbassava chi gli pareva.</p>
  <p><sup id="toc_230">20</sup>Ma, quando il suo cuore si insuperbì e il suo spirito si ostinò nell’alterigia, fu deposto dal trono e gli fu tolta la sua gloria.</p>
  <p><sup id="toc_231">21</sup>Fu cacciato dal consorzio umano e il suo cuore divenne simile a quello delle bestie; la sua dimora fu con gli ònagri e mangiò l’erba come i buoi; il suo corpo fu bagnato dalla rugiada del cielo, finché riconobbe che il Dio altissimo domina sul regno degli uomini, sul quale innalza chi gli piace. <sup id="toc_232">22</sup>Tu, Baldassàr suo figlio, non hai umiliato il tuo cuore, sebbene tu fossi a conoscenza di tutto questo. <sup id="toc_233">23</sup>Anzi tu hai insolentito contro il Signore del cielo e sono stati portati davanti a te i vasi del suo tempio e in essi avete bevuto tu, i tuoi dignitari, le tue mogli, le tue concubine: tu hai reso lode agli dèi d’oro, d’argento, di bronzo, di ferro, di legno, di pietra, i quali non vedono, non odono e non comprendono e non hai glorificato Dio, nelle cui mani è la tua vita e a cui appartengono tutte le tue vie. <sup id="toc_234">24</sup>Da lui fu allora mandata quella mano che ha tracciato quello scritto, <sup id="toc_235">25</sup>di cui questa è la lettura: MENE, TEKEL, PERES, <sup id="toc_236">26</sup>e questa ne è l’interpretazione: <i>Mene</i>: Dio ha computato il tuo regno e gli ha posto fine. <sup id="toc_237">27</sup><i>Tekel</i>: tu sei stato pesato sulle bilance e sei stato trovato mancante. <sup id="toc_238">28</sup><i>Peres</i>: il tuo regno è diviso e dato ai Medi e ai Persiani”. <sup id="toc_239">29</sup>Allora, per ordine di Baldassàr, Daniele fu vestito di porpora, ebbe una collana d’oro al collo e con bando pubblico fu dichiarato terzo signore del regno.</p>
  <p><sup id="toc_240">30</sup>In quella stessa notte Baldassàr re dei Caldei fu ucciso: <sup id="toc_241">31</sup>Dario il Medo ricevette il regno, all’età di circa sessantadue anni.</p>
  <h3 id="toc_242">6</h3>
  <p><sup id="toc_243">1</sup>Volle Dario costituire nel suo regno centoventi sàtrapi e ripartirli per tutte le province. <sup id="toc_244">2</sup>A capo dei sàtrapi mise tre governatori, di cui uno fu Daniele, ai quali i sàtrapi dovevano render conto perché nessun danno ne <sup id="toc_245">3</sup>soffrisse il re. Ora Daniele era superiore agli altri governatori e ai sàtrapi, perché possedeva uno spirito eccezionale, tanto che il re pensava di metterlo a capo di tutto il suo regno. <sup id="toc_246">4</sup>Perciò tanto i governatori che i sàtrapi cercavano il modo di trovar qualche pretesto contro Daniele nell’amministrazione del regno. <sup id="toc_247">5</sup>Ma non potendo trovare nessun motivo di accusa né colpa, perché egli era fedele e non aveva niente da farsi rimproverare, <sup id="toc_248">6</sup>quegli uomini allora pensarono: “Non possiamo trovare altro pretesto per accusare Daniele, se non nella legge del suo Dio”.</p>
  <p><sup id="toc_249">7</sup>Perciò quei governatori e i sàtrapi si radunarono presso il re e gli dissero: “Re Dario, vivi per sempre! <sup id="toc_250">8</sup>Tutti i governatori del regno, i magistrati, i sàtrapi, i consiglieri e i capi sono del parere che venga pubblicato un severo decreto del re secondo il quale chiunque, da ora a trenta giorni, rivolga supplica alcuna a qualsiasi dio o uomo all’infuori di te, o re, sia gettato nella fossa dei leoni. <sup id="toc_251">9</sup>Ora, o re, emana il decreto e fallo mettere per iscritto, perché sia irrevocabile, come sono le leggi di Media e di Persia, che non si possono mutare”. <sup id="toc_252">10</sup>Allora il re Dario fece scrivere il decreto.</p>
  <p><sup id="toc_253">11</sup>Daniele, quando venne a sapere del decreto del re, si ritirò in casa. Le finestre della sua stanza si aprivano verso Gerusalemme e tre volte al giorno si metteva in ginocchio a pregare e lodava il suo Dio, come era solito fare anche prima.</p>
  <p><sup id="toc_254">12</sup>Allora quegli uomini accorsero e trovarono Daniele che stava pregando e supplicando il suo Dio. <sup id="toc_255">13</sup>Subito si recarono dal re e gli dissero riguardo al divieto del re: “Non hai tu scritto un decreto che chiunque, da ora a trenta giorni, rivolga supplica a qualsiasi dio o uomo, all’infuori di te, re, sia gettato nella fossa dei leoni?”. Il re rispose: “Sì. Il decreto è irrevocabile come lo sono le leggi dei Medi e dei Persiani”.</p>
  <p><sup id="toc_256">14</sup>“Ebbene – replicarono al re – Daniele, quel deportato dalla Giudea, non ha alcun rispetto né di te, re, né del tuo decreto: tre volte al giorno fa le sue preghiere”.</p>
  <p><sup id="toc_257">15</sup>Il re, all’udir queste parole, ne fu molto addolorato e si mise in animo di salvare Daniele e fino al tramonto del sole fece ogni sforzo per liberarlo.</p>
  <p><sup id="toc_258">16</sup>Ma quegli uomini si riunirono di nuovo presso il re e gli dissero: “Sappi, re, che i Medi e i Persiani hanno per legge che qualunque decreto firmato dal re è irrevocabile”.</p>
  <p><sup id="toc_259">17</sup>Allora il re ordinò che si prendesse Daniele e si gettasse nella fossa dei leoni. Il re, rivolto a Daniele, gli disse: “Quel Dio, che tu servi con perseveranza, ti possa salvare!”. <sup id="toc_260">18</sup>Poi fu portata una pietra e fu posta sopra la bocca della fossa: il re la sigillò con il suo anello e con l’anello dei suoi grandi, perché niente fosse mutato sulla sorte di Daniele. <sup id="toc_261">19</sup>Quindi il re ritornò alla reggia, passò la notte digiuno, non gli fu introdotta alcuna donna e anche il sonno lo abbandonò. <sup id="toc_262">20</sup>La mattina dopo il re si alzò di buon’ora e sullo spuntar del giorno andò in fretta alla fossa dei leoni. <sup id="toc_263">21</sup>Quando fu vicino, chiamò: “Daniele, servo del Dio vivente, il tuo Dio che tu servi con perseveranza ti ha potuto salvare dai leoni?”. <sup id="toc_264">22</sup>Daniele rispose: “Re, vivi per sempre. <sup id="toc_265">23</sup>Il mio Dio ha mandato il suo angelo che ha chiuso le fauci dei leoni ed essi non mi hanno fatto alcun male, perché sono stato trovato innocente davanti a lui; ma neppure contro di te, o re, ho commesso alcun male”</p>
  <p><sup id="toc_266">24</sup>Il re fu pieno di gioia e comandò che Daniele fosse tirato fuori dalla fossa. Appena uscito, non si riscontrò in lui lesione alcuna, poiché egli aveva confidato nel suo Dio. <sup id="toc_267">25</sup>Quindi, per ordine del re, fatti venire quegli uomini che avevano accusato Daniele, furono gettati nella fossa dei leoni insieme con i figli e le mogli. Non erano ancor giunti al fondo della fossa, che i leoni furono loro addosso e stritolarono tutte le loro ossa.</p>
  <p><sup id="toc_268">26</sup>Allora il re Dario scrisse a tutti i popoli, nazioni e lingue, che abitano tutta la terra: “Pace e prosperità. <sup id="toc_269">27</sup>Per mio comando viene promulgato questo decreto: In tutto l’impero a me soggetto si onori e si tema il Dio di Daniele,</p>
  <p class="testo_rientrato">perché egli è il Dio vivente,<br/>
che dura in eterno;<br/>
il suo regno è tale che non sarà mai distrutto<br/>
e il suo dominio non conosce fine.<br/> <sup id="toc_270">28</sup>Egli salva e libera,<br/>
fa prodigi e miracoli in cielo e in terra:<br/>
egli ha liberato Daniele dalle fauci dei leoni”.</p>
  <p><sup id="toc_271">29</sup>Questo Daniele prosperò durante il regno di Dario e il regno di Ciro il Persiano.</p>
  <h3 id="toc_272">7</h3>
  <p><sup id="toc_273">1</sup>Nel primo anno di Baldassàr re di Babilonia, Daniele, mentre era a letto, ebbe un sogno e visioni nella sua mente. Egli scrisse il sogno e ne fece la relazione che dice:</p>
  <p><sup id="toc_274">2</sup>Io, Daniele, guardavo nella mia visione notturna ed ecco, i quattro venti del cielo si abbattevano impetuosamente sul Mar Mediterraneo <sup id="toc_275">3</sup>e quattro grandi bestie, differenti l’una dall’altra, salivano dal mare. <sup id="toc_276">4</sup>La prima era simile ad un leone e aveva ali di aquila. Mentre io stavo guardando, le furono tolte le ali e fu sollevata da terra e fatta stare su due piedi come un uomo e le fu dato un cuore d’uomo.</p>
  <p><sup id="toc_277">5</sup>Poi ecco una seconda bestia, simile ad un orso, la quale stava alzata da un lato e aveva tre costole in bocca, fra i denti, e le fu detto: “Su, divora molta carne”.</p>
  <p><sup id="toc_278">6</sup>Mentre stavo guardando, eccone un’altra simile a un leopardo, la quale aveva quattro ali d’uccello sul dorso; quella bestia aveva quattro teste e le fu dato il dominio.</p>
  <p><sup id="toc_279">7</sup>Stavo ancora guardando nelle visioni notturne ed ecco una quarta bestia, spaventosa, terribile, d’una forza eccezionale, con denti di ferro; divorava, stritolava e il rimanente se lo metteva sotto i piedi e lo calpestava: era diversa da tutte le altre bestie precedenti e aveva dieci corna.</p>
  <p><sup id="toc_280">8</sup>Stavo osservando queste corna, quand’ecco spuntare in mezzo a quelle un altro corno più piccolo, davanti al quale tre delle prime corna furono divelte: vidi che quel corno aveva occhi simili a quelli di un uomo e una bocca che parlava con alterigia.</p>
  <p class="testo_rientrato"><sup id="toc_281">9</sup>Io continuavo a guardare,<br/>
quand’ecco furono collocati troni<br/>
e un vegliardo si assise.<br/>
La sua veste era candida come la neve<br/>
e i capelli del suo capo erano candidi come la lana;<br/>
il suo trono era come vampe di fuoco<br/>
con le ruote come fuoco ardente.<br/> <sup id="toc_282">10</sup>Un fiume di fuoco scendeva dinanzi a lui,<br/>
mille migliaia lo servivano<br/>
e diecimila miriadi lo assistevano.<br/>
La corte sedette e i libri furono aperti.</p>
  <p><sup id="toc_283">11</sup>Continuai a guardare a causa delle parole superbe che quel corno proferiva, e vidi che la bestia fu uccisa e il suo corpo distrutto e gettato a bruciare sul fuoco.</p>
  <p><sup id="toc_284">12</sup>Alle altre bestie fu tolto il potere e fu loro concesso di prolungare la vita fino a un termine stabilito di tempo.</p>
  <p class="testo_rientrato"><sup id="toc_285">13</sup>Guardando ancora nelle visioni notturne,<br/>
ecco apparire, sulle nubi del cielo,<br/>
uno, simile ad un figlio di uomo;<br/>
giunse fino al vegliardo e fu presentato a lui,<br/> <sup id="toc_286">14</sup>che gli diede potere, gloria e regno;<br/>
tutti i popoli, nazioni e lingue lo servivano;<br/>
il suo potere è un potere eterno,<br/>
che non tramonta mai, e il suo regno è tale<br/>
che non sarà mai distrutto.</p>
  <p><sup id="toc_287">15</sup>Io, Daniele, mi sentii venir meno le forze, tanto le visioni della mia mente mi avevano turbato; <sup id="toc_288">16</sup>
mi accostai ad uno dei vicini e gli domandai il vero significato di tutte queste cose ed egli me ne diede questa spiegazione: <sup id="toc_289">17</sup>“Le quattro grandi bestie rappresentano quattro re, che sorgeranno dalla terra; <sup id="toc_290">18</sup>ma i santi dell’Altissimo riceveranno il regno e lo possederanno per secoli e secoli”.</p>
  <p><sup id="toc_291">19</sup>Volli poi sapere la verità intorno alla quarta bestia, che era diversa da tutte le altre e molto terribile, che aveva denti di ferro e artigli di bronzo e che mangiava e stritolava e il rimanente se lo metteva sotto i piedi e lo calpestava; <sup id="toc_292">20</sup>intorno alle dieci corna che aveva sulla testa e intorno a quell’ultimo corno che era spuntato e davanti al quale erano cadute tre corna e del perché quel corno aveva occhi e una bocca che parlava con alterigia e appariva maggiore delle altre corna. <sup id="toc_293">21</sup>Io intanto stavo guardando e quel corno muoveva guerra ai santi e li vinceva, <sup id="toc_294">22</sup>finché venne il vegliardo e fu resa giustizia ai santi dell’Altissimo e giunse il tempo in cui i santi dovevano possedere il regno.</p>
  <p><sup id="toc_295">23</sup>Egli dunque mi disse: “La quarta bestia significa che ci sarà sulla terra un quarto regno diverso da tutti gli altri e divorerà tutta la terra, la stritolerà e la calpesterà.</p>
  <p><sup id="toc_296">24</sup>Le dieci corna significano che dieci re sorgeranno da quel regno e dopo di loro ne seguirà un altro, diverso dai precedenti: abbatterà tre re <sup id="toc_297">25</sup>e proferirà insulti contro l’Altissimo e distruggerà i santi dell’Altissimo; penserà di mutare i tempi e la legge; i santi gli saranno dati in mano per un tempo, più tempi e la metà di un tempo. <sup id="toc_298">26</sup>Si terrà poi il giudizio e gli sarà tolto il potere, quindi verrà sterminato e distrutto completamente. <sup id="toc_299">27</sup>Allora il regno, il potere e la grandezza di tutti i regni che sono sotto il cielo saranno dati al popolo dei santi dell’Altissimo, il cui regno sarà eterno e tutti gli imperi lo serviranno e obbediranno”.</p>
  <p><sup id="toc_300">28</sup>Qui finisce la relazione. Io, Daniele, rimasi molto turbato nei pensieri, il colore del mio volto si cambiò e conservai tutto questo nel cuore.</p>
  <h3 id="toc_301">8</h3>
  <p><sup id="toc_302">1</sup>Il terzo anno del regno del re Baldassàr, io Daniele ebbi un’altra visione dopo quella che mi era apparsa prima.</p>
  <p><sup id="toc_303">2</sup>Quand’ebbi questa visione, mi trovavo nella cittadella di Susa, che è nella provincia dell’Elam, e mi sembrava, in visione, di essere presso il fiume Ulai.</p>
  <p><sup id="toc_304">3</sup>Alzai gli occhi e guardai; ecco un montone, in piedi, stava di fronte al fiume. Aveva due corna alte, ma un corno era più alto dell’altro, sebbene fosse spuntato dopo. <sup id="toc_305">4</sup>Io vidi che quel montone cozzava verso l’occidente, il settentrione e il mezzogiorno e nessuna bestia gli poteva resistere, né alcuno era in grado di liberare dal suo potere: faceva quel che gli pareva e divenne grande.</p>
  <p><sup id="toc_306">5</sup>Io stavo attento ed ecco un capro venire da occidente, sulla terra, senza toccarne il suolo: aveva fra gli occhi un grosso corno. <sup id="toc_307">6</sup>Si avvicinò al montone dalle due corna, che avevo visto in piedi di fronte al fiume, e gli si scagliò contro con tutta la forza. <sup id="toc_308">7</sup>Dopo averlo assalito, lo vidi imbizzarrirsi e cozzare contro di lui e spezzargli le due corna, senza che il montone avesse la forza di resistergli; poi lo gettò a terra e lo calpestò e nessuno liberava il montone dal suo potere.</p>
  <p><sup id="toc_309">8</sup>Il capro divenne molto potente; ma quando fu diventato grande, quel suo gran corno si spezzò e al posto di quello sorsero altre quattro corna, verso i quattro venti del cielo.</p>
  <p><sup id="toc_310">9</sup>Da uno di quelli uscì un piccolo corno, che crebbe molto verso il mezzogiorno, l’oriente e verso la Palestina: <sup id="toc_311">10</sup>s’innalzò fin contro la milizia celeste e gettò a terra una parte di quella schiera e delle stelle e le calpestò.</p>
  <p><sup id="toc_312">11</sup>S’innalzò fino al capo della milizia e gli tolse il sacrificio quotidiano e fu profanata la santa dimora.</p>
  <p><sup id="toc_313">12</sup>In luogo del sacrificio quotidiano fu posto il peccato e fu gettata a terra la verità; ciò esso fece e vi riuscì.</p>
  <p><sup id="toc_314">13</sup>Udii un santo parlare e un altro santo dire a quello che parlava: “Fino a quando durerà questa visione: il sacrificio quotidiano abolito, la desolazione dell’iniquità, il santuario e la milizia calpestati?”. <sup id="toc_315">14</sup>Gli rispose: “Fino a duemilatrecento sere e mattine: poi il santuario sarà rivendicato”.</p>
  <p><sup id="toc_316">15</sup>Mentre io, Daniele, consideravo la visione e cercavo di comprenderla, ecco davanti a me uno in piedi, dall’aspetto d’uomo; <sup id="toc_317">16</sup>intesi la voce di un uomo, in mezzo all’Ulai, che gridava e diceva: “Gabriele, spiega a lui la visione”. <sup id="toc_318">17</sup>Egli venne dove io ero e quando giunse, io ebbi paura e caddi con la faccia a terra. Egli mi disse: “Figlio dell’uomo, comprendi bene, questa visione riguarda il tempo della fine”. <sup id="toc_319">18</sup>Mentre egli parlava con me, caddi svenuto con la faccia a terra; ma egli mi toccò e mi fece alzare.</p>
  <p><sup id="toc_320">19</sup>Egli disse: “Ecco io ti rivelo ciò che avverrà al termine dell’ira, perché la visione riguarda il tempo della fine. <sup id="toc_321">20</sup>Il montone con due corna, che tu hai visto, significa il re di Media e di Persia; <sup id="toc_322">21</sup>il capro è il re della Grecia; il gran corno, che era in mezzo ai suoi occhi, è il primo re. <sup id="toc_323">22</sup>Che quello sia stato spezzato e quattro ne siano sorti al posto di uno, significa che quattro regni sorgeranno dalla medesima nazione, ma non con la medesima potenza di lui.</p>
  <p><sup id="toc_324">23</sup>Alla fine del loro regno, quando l’empietà avrà raggiunto il colmo, sorgerà un re audace, sfacciato e intrigante. <sup id="toc_325">24</sup>La sua potenza si rafforzerà, ma non per potenza propria; causerà inaudite rovine, avrà successo nelle imprese, distruggerà i potenti e il popolo dei santi. <sup id="toc_326">25</sup>Per la sua astuzia, la frode prospererà nelle sue mani, si insuperbirà in cuor suo e con inganno farà perire molti: insorgerà contro il principe dei prìncipi, ma verrà spezzato senza intervento di mano d’uomo. <sup id="toc_327">26</sup>La visione di sere e mattine, che è stata spiegata, è vera. Ora tu tieni segreta la visione, perché riguarda cose che avverranno fra molti giorni”.</p>
  <p><sup id="toc_328">27</sup>Io, Daniele, rimasi sfinito e mi sentii male per vari giorni: poi mi alzai e sbrigai gli affari del re: ma ero stupefatto della visione perché non la potevo comprendere.</p>
  <h3 id="toc_329">9</h3>
  <p><sup id="toc_330">1</sup>Nell’anno primo di Dario figlio di Serse, della progenie dei Medi, il quale era stato costituito re sopra il regno dei Caldei, <sup id="toc_331">2</sup>nel primo anno del suo regno, io Daniele tentavo di comprendere nei libri il numero degli anni di cui il Signore aveva parlato al profeta Geremia e nei quali si dovevano compiere le desolazioni di Gerusalemme, cioè settant’anni. <sup id="toc_332">3</sup>Mi rivolsi al Signore Dio per pregarlo e supplicarlo con il digiuno, veste di sacco e cenere <sup id="toc_333">4</sup>e feci la mia preghiera e la mia confessione al Signore mio Dio: “Signore Dio, grande e tremendo, che osservi l’alleanza e la benevolenza verso coloro che ti amano e osservano i tuoi comandamenti, <sup id="toc_334">5</sup>abbiamo peccato e abbiamo operato da malvagi e da empi, siamo stati ribelli, ci siamo allontanati dai tuoi comandamenti e dalle tue leggi! <sup id="toc_335">6</sup>Non abbiamo obbedito ai tuoi servi, i profeti, i quali hanno in tuo nome parlato ai nostri re, ai nostri prìncipi, ai nostri padri e a tutto il popolo del paese. <sup id="toc_336">7</sup>A te conviene la giustizia, o Signore, a noi la vergogna sul volto, come avviene ancor oggi per gli uomini di Giuda, per gli abitanti di Gerusalemme e per tutto Israele, vicini e lontani, in tutti i paesi dove tu li hai dispersi per i misfatti che hanno commesso contro di te. <sup id="toc_337">8</sup>Signore, la vergogna sul volto a noi, ai nostri re, ai nostri prìncipi, ai nostri padri, perché abbiamo peccato contro di te; <sup id="toc_338">9</sup>al Signore Dio nostro la misericordia e il perdono, perché ci siamo ribellati contro di lui, <sup id="toc_339">10</sup>non abbiamo ascoltato la voce del Signore Dio nostro, né seguito quelle leggi che egli ci aveva date per mezzo dei suoi servi, i profeti. <sup id="toc_340">11</sup>Tutto Israele ha trasgredito la tua legge, s’è allontanato per non ascoltare la tua voce; così si è riversata su di noi l’esecrazione scritta nella legge di Mosè, servo di Dio, perché abbiamo peccato contro di lui.</p>
  <p><sup id="toc_341">12</sup>Egli ha messo in atto quelle parole che aveva pronunziate contro di noi e i nostri governanti, mandando su di noi un male così grande quale mai, sotto il cielo, era venuto a Gerusalemme.</p>
  <p><sup id="toc_342">13</sup>Tutto questo male è venuto su di noi, proprio come sta scritto nella legge di Mosè. Tuttavia noi non abbiamo supplicato il Signore Dio nostro, convertendoci dalle nostre iniquità e seguendo la tua verità. <sup id="toc_343">14</sup>Il Signore ha vegliato sopra questo male, l’ha mandato su di noi, poiché il Signore Dio nostro è giusto in tutte le cose che fa, mentre noi non abbiamo ascoltato la sua voce. <sup id="toc_344">15</sup>Signore Dio nostro, che hai fatto uscire il tuo popolo dall’Egitto con mano forte e ti sei fatto un nome, come è oggi, noi abbiamo peccato, abbiamo agito da empi. <sup id="toc_345">16</sup>Signore, secondo la tua misericordia, si plachi la tua ira e il tuo sdegno verso Gerusalemme, tua città, verso il tuo monte santo, poiché per i nostri peccati e per l’iniquità dei nostri padri Gerusalemme e il tuo popolo sono oggetto di vituperio presso quanti ci stanno intorno.</p>
  <p><sup id="toc_346">17</sup>Ora ascolta, Dio nostro, la preghiera del tuo servo e le sue suppliche e per amor tuo, o Signore, fa’ risplendere il tuo volto sopra il tuo santuario, che è desolato. <sup id="toc_347">18</sup>Porgi l’orecchio, mio Dio, e ascolta: apri gli occhi e guarda le nostre desolazioni e la città sulla quale è stato invocato il tuo nome! Non presentiamo le nostre suppliche davanti a te, basate sulla nostra giustizia, ma sulla tua grande misericordia.</p>
  <p><sup id="toc_348">19</sup>Signore, ascolta; Signore, perdona; Signore, guarda e agisci senza indugio, per amore di te stesso, mio Dio, poiché il tuo nome è stato invocato sulla tua città e sul tuo popolo”.</p>
  <p><sup id="toc_349">20</sup>Mentre io stavo ancora parlando e pregavo e confessavo il mio peccato e quello del mio popolo Israele e presentavo la supplica al Signore Dio mio per il monte santo del mio Dio, <sup id="toc_350">21</sup>mentre dunque parlavo e pregavo, Gabriele, che io avevo visto prima in visione, volò veloce verso di me: era l’ora dell’offerta della sera.</p>
  <p><sup id="toc_351">22</sup>Egli mi rivolse questo discorso: “Daniele, sono venuto per istruirti e farti comprendere.</p>
  <p><sup id="toc_352">23</sup>Fin dall’inizio delle tue suppliche è uscita una parola e io sono venuto per annunziartela, poiché tu sei un uomo prediletto. Ora sta’ attento alla parola e comprendi la visione:</p>
  <p class="testo_rientrato"><sup id="toc_353">24</sup>Settanta settimane sono fissate<br/>
per il tuo popolo e per la tua santa città<br/>
per mettere fine all’empietà,<br/>
mettere i sigilli ai peccati, espiare l’iniquità,<br/>
portare una giustizia eterna,<br/>
suggellare visione e profezia e ungere il Santo dei santi.<br/> <sup id="toc_354">25</sup>Sappi e intendi bene,<br/>
da quando uscì la parola<br/>
sul ritorno e la ricostruzione di Gerusalemme<br/>
fino a un principe consacrato,<br/>
vi saranno sette settimane.<br/>
Durante sessantadue settimane<br/>
saranno restaurati, riedificati piazze e fossati,<br/>
e ciò in tempi angosciosi.<br/> <sup id="toc_355">26</sup>Dopo sessantadue settimane,<br/>
un consacrato sarà soppresso senza colpa in lui;<br/>
il popolo di un principe che verrà<br/>
distruggerà la città e il santuario;<br/>
la sua fine sarà un’inondazione e, fino alla fine,<br/>
guerra e desolazioni decretate.<br/> <sup id="toc_356">27</sup>Egli stringerà una forte alleanza con molti<br/>
per una settimana e, nello spazio di metà settimana,<br/>
farà cessare il sacrificio e l’offerta;<br/>
sull’ala del tempio porrà l’abominio della<br/>
desolazione<br/>
e ciò sarà sino alla fine,<br/>
fino al termine segnato sul devastatore”.</p>
  <h3 id="toc_357">10</h3>
  <p><sup id="toc_358">1</sup>L’anno terzo di Ciro re dei Persiani, fu rivelata una parola a Daniele, chiamato Baltazzàr. Vera è la parola e la lotta è grande. Egli comprese la parola e gli fu dato d’intendere la visione.</p>
  <p><sup id="toc_359">2</sup>In quel tempo io, Daniele, feci penitenza per tre settimane, <sup id="toc_360">3</sup>non mangiai cibo prelibato, non mi entrò in bocca né carne né vino e non mi unsi d’unguento finché non furono compiute tre settimane. <sup id="toc_361">4</sup>Il giorno ventiquattro del primo mese, mentre stavo sulla sponda del gran fiume, cioè il Tigri, <sup id="toc_362">5</sup>alzai gli occhi e guardai ed ecco un uomo vestito di lino, con ai fianchi una cintura d’oro di Ufàz; <sup id="toc_363">6</sup>il suo corpo somigliava a topazio, la sua faccia aveva l’aspetto della folgore, i suoi occhi erano come fiamme di fuoco, le sue braccia e le gambe somigliavano a bronzo lucente e il suono delle sue parole pareva il clamore di una moltitudine.</p>
  <p><sup id="toc_364">7</sup>Soltanto io, Daniele, vidi la visione, mentre gli uomini che erano con me non la videro, ma un gran terrore si impadronì di loro e fuggirono a nascondersi. <sup id="toc_365">8</sup>Io rimasi solo a contemplare quella grande visione, mentre mi sentivo senza forze; il mio colorito si fece smorto e mi vennero meno le forze.</p>
  <p><sup id="toc_366">9</sup>Udii il suono delle sue parole, ma, appena udito il suono delle sue parole, caddi stordito con la faccia a terra.</p>
  <p><sup id="toc_367">10</sup>Ed ecco, una mano mi toccò e tutto tremante mi fece alzare sulle ginocchia, appoggiato sulla palma delle mani. <sup id="toc_368">11</sup>Poi egli mi disse: “Daniele, uomo prediletto, intendi le parole che io ti rivolgo, alzati in piedi, poiché ora sono stato mandato a te”. Quando mi ebbe detto questo, io mi alzai in piedi tutto tremante.</p>
  <p><sup id="toc_369">12</sup>Egli mi disse: “Non temere, Daniele, poiché fin dal primo giorno in cui ti sei sforzato di intendere, umiliandoti davanti a Dio, le tue parole sono state ascoltate e io sono venuto per le tue parole. <sup id="toc_370">13</sup>Ma il principe del regno di Persia mi si è opposto per ventun giorni: però Michele, uno dei primi prìncipi, mi è venuto in aiuto e io l’ho lasciato là presso il principe del re di Persia; <sup id="toc_371">14</sup>ora sono venuto per farti intendere ciò che avverrà al tuo popolo alla fine dei giorni, poiché c’è ancora una visione per quei giorni”. <sup id="toc_372">15</sup>Mentre egli parlava con me in questa maniera, chinai la faccia a terra e ammutolii.</p>
  <p><sup id="toc_373">16</sup>Ed ecco uno con sembianze di uomo mi toccò le labbra: io aprii la bocca e parlai e dissi a colui che era in piedi davanti a me: “Signor mio, nella visione i miei dolori sono tornati su di me e ho perduto tutte le energie. <sup id="toc_374">17</sup>Come potrebbe questo servo del mio signore parlare con il mio signore, dal momento che non è rimasto in me alcun vigore e mi manca anche il respiro?”. <sup id="toc_375">18</sup>Allora di nuovo quella figura d’uomo mi toccò, mi rese le forze <sup id="toc_376">19</sup>e mi disse: “Non temere, uomo prediletto, pace a te, riprendi forza, rinfrancati”. Mentre egli parlava con me, io mi sentii ritornare le forze e dissi: “Parli il mio signore perché tu mi hai ridato forza”.</p>
  <p><sup id="toc_377">20</sup>Allora mi disse: “Sai tu perché io sono venuto da te? Ora tornerò di nuovo a lottare con il principe di Persia, poi uscirò ed ecco verrà il principe di Grecia. <sup id="toc_378">21</sup>Io ti dichiarerò ciò che è scritto nel libro della verità. Nessuno mi aiuta in questo se non Michele, il vostro principe,</p>
  <h3 id="toc_379">11</h3>
  <p><sup id="toc_380">1</sup>e io, nell’anno primo di Dario, mi tenni presso di lui per dargli rinforzo e sostegno.</p>
  <p><sup id="toc_381">2</sup>Ed ora io ti manifesterò la verità. Ecco, vi saranno ancora tre re in Persia: poi il quarto acquisterà ricchezze superiori a tutti gli altri e dopo essersi reso potente con le ricchezze, muoverà con tutti i suoi contro il regno di Grecia. <sup id="toc_382">3</sup>Sorgerà quindi un re potente e valoroso, il quale dominerà sopra un grande impero e farà ciò che vuole; <sup id="toc_383">4</sup>ma appena si sarà affermato, il suo regno verrà smembrato e diviso ai quattro venti del cielo, ma non fra i suoi discendenti né con la stessa forza che egli possedeva; il suo regno sarà infatti smembrato e dato ad altri anziché ai suoi discendenti.</p>
  <p><sup id="toc_384">5</sup>Il re del mezzogiorno diverrà potente e uno dei suoi capitani sarà più forte di lui e il suo impero sarà grande. <sup id="toc_385">6</sup>Dopo qualche anno faranno alleanza e la figlia del re del mezzogiorno verrà al re del settentrione per fare la pace, ma non potrà mantenere la forza del suo braccio e non resisterà né lei né la sua discendenza e sarà condannata a morte insieme con i suoi seguaci, il figlio e il marito. <sup id="toc_386">7</sup>In quel tempo, da un germoglio delle sue radici sorgerà uno, al posto di costui, e verrà con un esercito e avanzerà contro le fortezze del re del settentrione, le assalirà e se ne impadronirà. <sup id="toc_387">8</sup>Condurrà in Egitto i loro dèi con le loro immagini e i loro preziosi oggetti d’oro e d’argento, come preda di guerra, poi per qualche anno si asterrà dal contendere con il re del settentrione. <sup id="toc_388">9</sup>Questi muoverà contro il re del mezzogiorno, ma se ne ritornerà nel suo paese.</p>
  <p><sup id="toc_389">10</sup>Poi suo figlio si preparerà alla guerra, raccogliendo una moltitudine di grandi eserciti, con i quali avanzerà come una inondazione: attraverserà il paese per attaccare di nuovo battaglia e giungere sino alla sua fortezza. <sup id="toc_390">11</sup>Il re del mezzogiorno, inasprito, uscirà per combattere con il re del settentrione, che si muoverà con un grande esercito, ma questo cadrà in potere del re del mezzogiorno, <sup id="toc_391">12</sup>il quale dopo aver disfatto quell’esercito si gonfierà d’orgoglio, ma pur avendo abbattuto decine di migliaia, non per questo sarà più forte. <sup id="toc_392">13</sup>Il re del settentrione di nuovo metterà insieme un grande esercito, più grande di quello di prima, e dopo qualche anno avanzerà con un grande esercito e con grande apparato. <sup id="toc_393">14</sup>In quel tempo molti si alzeranno contro il re del mezzogiorno e uomini violenti del tuo popolo insorgeranno per adempiere la visione, ma cadranno. <sup id="toc_394">15</sup>Il re del settentrione verrà, costruirà terrapieni e occuperà una città ben fortificata. Le forze del mezzogiorno, con truppe scelte, non potranno resistere, mancherà loro la forza per opporre resistenza. <sup id="toc_395">16</sup>L’invasore farà ciò che vuole e nessuno gli si potrà opporre; si stabilirà in quella magnifica terra e la distruzione sarà nelle sue mani. <sup id="toc_396">17</sup>Quindi si proporrà di occupare tutto il regno del re del mezzogiorno, stipulerà un’alleanza con lui e gli darà sua figlia per rovinarlo, ma ciò non riuscirà e non raggiungerà il suo scopo.</p>
  <p><sup id="toc_397">18</sup>Poi volgerà le mire alle isole e ne prenderà molte, ma un comandante straniero farà cessare la sua arroganza, facendola ricadere sopra di lui. <sup id="toc_398">19</sup>Si volgerà poi verso le fortezze del proprio paese, ma inciamperà, cadrà, scomparirà. <sup id="toc_399">20</sup>Sorgerà quindi al suo posto uno che manderà esattori nella terra perla del suo regno, ma in pochi giorni sarà stroncato, non nel furore di una rivolta né in battaglia.</p>
  <p><sup id="toc_400">21</sup>Gli succederà poi un uomo abbietto, privo di dignità regale: verrà di nascosto e occuperà il regno con la frode. <sup id="toc_401">22</sup>Le forze armate saranno annientate davanti a lui e sarà stroncato anche il capo dell’alleanza. <sup id="toc_402">23</sup>Non appena sarà stata stipulata un’alleanza con lui, egli agirà con la frode, crescerà e si consoliderà con poca gente. <sup id="toc_403">24</sup>Entrerà di nascosto nei luoghi più fertili della provincia e farà cose che né i suoi padri né i padri dei suoi padri osarono fare; distribuirà alla sua gente preda, spoglie e ricchezze e ordirà progetti contro le fortezze, ma ciò fino ad un certo tempo.</p>
  <p><sup id="toc_404">25</sup>La sua potenza e il suo ardire lo spingeranno contro il re del mezzogiorno con un grande esercito e il re del mezzogiorno verrà a battaglia con un grande e potente esercito, ma non potrà resistere, perché si ordiranno congiure contro di lui: <sup id="toc_405">26</sup>i suoi stessi commensali saranno causa della sua rovina; il suo esercito sarà travolto e molti cadranno uccisi. <sup id="toc_406">27</sup>I due re non penseranno che a farsi del male a vicenda e seduti alla stessa tavola parleranno con finzione, ma senza riuscire nei reciproci intenti, perché li attenderà la fine, al tempo stabilito. <sup id="toc_407">28</sup>Egli ritornerà nel suo paese con grandi ricchezze e con in cuore l’avversione alla santa alleanza: agirà secondo i suoi piani e poi ritornerà nel suo paese. <sup id="toc_408">29</sup>Al tempo determinato verrà di nuovo contro il paese del mezzogiorno, ma quest’ultima impresa non riuscirà come la prima. <sup id="toc_409">30</sup>Verranno contro lui navi dei Kittìm ed egli si sentirà scoraggiato e tornerà indietro. Si volgerà infuriato e agirà contro la santa alleanza, e nel suo ritorno se la intenderà con coloro che avranno abbandonato la santa alleanza. <sup id="toc_410">31</sup>Forze da lui armate si muoveranno a profanare il santuario della cittadella, aboliranno il sacrificio quotidiano e vi metteranno l’abominio della desolazione.</p>
  <p><sup id="toc_411">32</sup>Con lusinghe egli sedurrà coloro che avranno apostatato dall’alleanza, ma quanti riconoscono il proprio Dio si fortificheranno e agiranno. <sup id="toc_412">33</sup>I più saggi tra il popolo ammaestreranno molti, ma cadranno di spada, saranno dati alle fiamme, condotti in schiavitù e saccheggiati per molti giorni. <sup id="toc_413">34</sup>Mentre così cadranno, riceveranno un po’ di aiuto: molti però si uniranno a loro ma senza sincerità. <sup id="toc_414">35</sup>Alcuni saggi cadranno perché fra di loro ve ne siano di quelli purificati, lavati, resi candidi fino al tempo della fine, che dovrà venire al tempo stabilito.</p>
  <p><sup id="toc_415">36</sup>Il re dunque farà ciò che vuole, s’innalzerà, si magnificherà sopra ogni dio e proferirà cose inaudite contro il Dio degli dèi e avrà successo finché non sarà colma l’ira; poiché ciò che è stato determinato si compirà. <sup id="toc_416">37</sup>Egli non si curerà neppure delle divinità dei suoi padri né del dio amato dalle donne, né di altro dio, poiché egli si esalterà sopra tutti. <sup id="toc_417">38</sup>Onorerà invece il dio delle fortezze: onorerà, con oro e argento, con gemme e con cose preziose, un dio che i suoi padri non hanno mai conosciuto. <sup id="toc_418">39</sup>Nel nome di quel dio straniero attaccherà le fortezze e colmerà di onori coloro che lo riconosceranno: darà loro il potere su molti e distribuirà loro terre in ricompensa.</p>
  <p><sup id="toc_419">40</sup>Al tempo della fine il re del mezzogiorno si scontrerà con lui e il re del settentrione gli piomberà addosso, come turbine, con carri, con cavalieri e molte navi; entrerà nel suo territorio invadendolo. <sup id="toc_420">41</sup>Entrerà anche in quella magnifica terra e molti paesi soccomberanno. Questi però scamperanno dalla sua mano: Edom, Moab e gran parte degli Ammoniti. <sup id="toc_421">42</sup>Metterà così la mano su molti paesi; neppure l’Egitto scamperà. <sup id="toc_422">43</sup>S’impadronirà di tesori d’oro e d’argento e di tutte le cose preziose d’Egitto: i Libi e gli Etiopi saranno al suo seguito. <sup id="toc_423">44</sup>Ma notizie dall’oriente e dal settentrione lo turberanno: egli partirà con grande ira per distruggere e disperdere molti. <sup id="toc_424">45</sup>Pianterà le tende del suo palazzo fra il mare e il bel monte santo: poi giungerà alla fine e nessuno verrà in suo aiuto.</p>
  <h3 id="toc_425">12</h3>
  <p><sup id="toc_426">1</sup>Or in quel tempo sorgerà Michele, il gran principe, che vigila sui figli del tuo popolo. Vi sarà un tempo di angoscia, come non c’era mai stato dal sorgere delle nazioni fino a quel tempo; in quel tempo sarà salvato il tuo popolo, chiunque si troverà scritto nel libro.</p>
  <p><sup id="toc_427">2</sup>Molti di quelli che dormono nella polvere della terra si risveglieranno: gli uni alla vita eterna e gli altri alla vergogna e per l’infamia eterna. <sup id="toc_428">3</sup>I saggi risplenderanno come lo splendore del firmamento; coloro che avranno indotto molti alla giustizia risplenderanno come le stelle per sempre.<br/> <sup id="toc_429">4</sup>Ora tu, Daniele, chiudi queste parole e sigilla questo libro, fino al tempo della fine: allora molti lo scorreranno e la loro conoscenza sarà accresciuta”.</p>
  <p><sup id="toc_430">5</sup>Io, Daniele, stavo guardando ed ecco altri due che stavano in piedi, uno di qua sulla sponda del fiume, l’altro di là sull’altra sponda. <sup id="toc_431">6</sup>Uno disse all’uomo vestito di lino, che era sulle acque del fiume: “Quando si compiranno queste cose meravigliose?”. <sup id="toc_432">7</sup>Udii l’uomo vestito di lino, che era sulle acque del fiume, il quale, alzate la destra e la sinistra al cielo, giurò per colui che vive in eterno che tutte queste cose si sarebbero compiute fra un tempo, tempi e la metà di un tempo, quando sarebbe finito colui che dissipa le forze del popolo santo.</p>
  <p><sup id="toc_433">8</sup>Io udii bene, ma non compresi, e dissi: “Mio Signore, quale sarà la fine di queste cose?”. <sup id="toc_434">9</sup>Egli mi rispose: “Va’, Daniele, queste parole sono nascoste e sigillate fino al tempo della fine. <sup id="toc_435">10</sup>Molti saranno purificati, resi candidi, integri, ma gli empi agiranno empiamente: nessuno degli empi intenderà queste cose, ma i saggi le intenderanno. <sup id="toc_436">11</sup>Ora, dal tempo in cui sarà abolito il sacrificio quotidiano e sarà eretto l’abominio della desolazione, ci saranno milleduecentonovanta giorni. <sup id="toc_437">12</sup>Beato chi aspetterà con pazienza e giungerà a milletrecentotrentacinque giorni. <sup id="toc_438">13</sup>Tu, va’ pure alla tua fine e riposa: ti alzerai per la tua sorte alla fine dei giorni”.</p>
  <h3 id="toc_439">13</h3>
  <p><sup id="toc_440">1</sup>Abitava in Babilonia un uomo chiamato Ioakìm, <sup id="toc_441">2</sup>il quale aveva sposato una donna chiamata Susanna, figlia di Chelkìa, di rara bellezza e timorata di Dio. <sup id="toc_442">3</sup>I suoi genitori, che erano giusti, avevano educato la figlia secondo la legge di Mosè. <sup id="toc_443">4</sup>Ioakìm era molto ricco e possedeva un giardino vicino a casa ed essendo stimato più di ogni altro i Giudei andavano da lui. <sup id="toc_444">5</sup>In quell’anno erano stati eletti giudici del popolo due anziani: erano di quelli di cui il Signore ha detto: “L’iniquità è uscita da Babilonia per opera di anziani e di giudici, che solo in apparenza sono guide del popolo”. <sup id="toc_445">6</sup>Questi frequentavano la casa di Ioakìm e tutti quelli che avevano qualche lite da risolvere si recavano da loro. <sup id="toc_446">7</sup>Quando il popolo, verso il mezzogiorno, se ne andava, Susanna era solita recarsi a passeggiare nel giardino del marito. <sup id="toc_447">8</sup>I due anziani che ogni giorno la vedevano andare a passeggiare, furono presi da un’ardente passione per lei: <sup id="toc_448">9</sup>persero il lume della ragione, distolsero gli occhi per non vedere il Cielo e non ricordare i giusti giudizi. <sup id="toc_449">10</sup>Eran colpiti tutt’e due dalla passione per lei, <sup id="toc_450">11</sup>ma l’uno nascondeva all’altro la sua pena, perché si vergognavano di rivelare la brama che avevano di unirsi a lei. <sup id="toc_451">12</sup>Ogni giorno con maggior desiderio cercavano di vederla. Un giorno uno disse all’altro: <sup id="toc_452">13</sup>“Andiamo pure a casa: è l’ora di desinare” e usciti se ne andarono. <sup id="toc_453">14</sup>Ma ritornati indietro, si ritrovarono di nuovo insieme e, domandandosi a vicenda il motivo, confessarono la propria passione. Allora studiarono il momento opportuno di poterla sorprendere sola.</p>
  <p><sup id="toc_454">15</sup>Mentre aspettavano l’occasione favorevole, Susanna entrò, come al solito, con due sole ancelle, nel giardino per fare il bagno, poiché faceva caldo. <sup id="toc_455">16</sup>Non c’era nessun altro al di fuori dei due anziani nascosti a spiarla. <sup id="toc_456">17</sup>Susanna disse alle ancelle: “Portatemi l’unguento e i profumi, poi chiudete la porta, perché voglio fare il bagno”. <sup id="toc_457">18</sup>Esse fecero come aveva ordinato: chiusero le porte del giardino ed entrarono in casa dalla porta laterale per portare ciò che Susanna chiedeva, senza accorgersi degli anziani poiché si erano nascosti. <sup id="toc_458">19</sup>Appena partite le ancelle, i due anziani uscirono dal nascondiglio, corsero da lei e le dissero: <sup id="toc_459">20</sup>“Ecco, le porte del giardino sono chiuse, nessuno ci vede e noi bruciamo di passione per te; acconsenti e datti a noi. <sup id="toc_460">21</sup>In caso contrario ti accuseremo; diremo che un giovane era con te e perciò hai fatto uscire le ancelle”. <sup id="toc_461">22</sup>Susanna, piangendo, esclamò: “Sono alle strette da ogni parte. Se cedo, è la morte per me; se rifiuto, non potrò scampare dalle vostre mani. <sup id="toc_462">23</sup>Meglio però per me cadere innocente nelle vostre mani che peccare davanti al Signore!”. <sup id="toc_463">24</sup>Susanna gridò a gran voce. Anche i due anziani gridarono contro di lei <sup id="toc_464">25</sup>e uno di loro corse alle porte del giardino e le aprì.</p>
  <p><sup id="toc_465">26</sup>I servi di casa, all’udire tale rumore in giardino, si precipitarono dalla porta laterale per vedere che cosa stava accadendo. <sup id="toc_466">27</sup>Quando gli anziani ebbero fatto il loro racconto, i servi si sentirono molto confusi, perché mai era stata detta una simile cosa di Susanna.</p>
  <p><sup id="toc_467">28</sup>Il giorno dopo, tutto il popolo si adunò nella casa di Ioakìm, suo marito e andarono là anche i due anziani pieni di perverse intenzioni per condannare a morte Susanna. <sup id="toc_468">29</sup>Rivolti al popolo dissero: “Si faccia venire Susanna figlia di Chelkìa, moglie di Ioakìm”. Mandarono a chiamarla <sup id="toc_469">30</sup>ed essa venne con i genitori, i figli e tutti i suoi parenti. <sup id="toc_470">31</sup>Susanna era assai delicata d’aspetto e molto bella di forme; <sup id="toc_471">32</sup>aveva il velo e quei perversi ordinarono che le fosse tolto per godere almeno così della sua bellezza. <sup id="toc_472">33</sup>Tutti i suoi familiari e amici piangevano.</p>
  <p><sup id="toc_473">34</sup>I due anziani si alzarono in mezzo al popolo e posero le mani sulla sua testa. <sup id="toc_474">35</sup>Essa piangendo alzò gli occhi al cielo, con il cuore pieno di fiducia nel Signore. <sup id="toc_475">36</sup>Gli anziani dissero: “Mentre noi stavamo passeggiando soli nel giardino, è venuta con due ancelle, ha chiuse le porte del giardino e poi ha licenziato le ancelle. <sup id="toc_476">37</sup>Quindi è entrato da lei un giovane che era nascosto, e si è unito a lei. <sup id="toc_477">38</sup>Noi che eravamo in un angolo del giardino, vedendo una tale nefandezza, ci siamo precipitati su di loro e li abbiamo sorpresi insieme. <sup id="toc_478">39</sup>Non abbiamo potuto prendere il giovane perché, più forte di noi, ha aperto la porta ed è fuggito. <sup id="toc_479">40</sup>Abbiamo preso lei e le abbiamo domandato chi era quel giovane, ma lei non ce l’ha voluto dire. Di questo noi siamo testimoni”. <sup id="toc_480">41</sup>La moltitudine prestò loro fede poiché erano anziani e giudici del popolo e la condannò a morte. <sup id="toc_481">42</sup>Allora Susanna ad alta voce esclamò: “Dio eterno, che conosci i segreti, che conosci le cose prima che accadano, <sup id="toc_482">43</sup>tu lo sai che hanno deposto il falso contro di me! Io muoio innocente di quanto essi iniquamente hanno tramato contro di me”. <sup id="toc_483">44</sup>E il Signore ascoltò la sua voce.</p>
  <p><sup id="toc_484">45</sup>Mentre Susanna era condotta a morte, il Signore suscitò il santo spirito di un giovanetto, chiamato Daniele, <sup id="toc_485">46</sup>il quale si mise a gridare: “Io sono innocente del sangue di lei!”.</p>
  <p><sup id="toc_486">47</sup>Tutti si voltarono verso di lui dicendo: “Che vuoi dire con le tue parole?”. <sup id="toc_487">48</sup>Allora Daniele, stando in mezzo a loro, disse: “Siete così stolti, Israeliti? Avete condannato a morte una figlia d’Israele senza indagare la verità! <sup id="toc_488">49</sup>Tornate al tribunale, perché costoro hanno deposto il falso contro di lei”.</p>
  <p><sup id="toc_489">50</sup>Il popolo tornò subito indietro e gli anziani dissero a Daniele: “Vieni, siedi in mezzo a noi e facci da maestro, poiché Dio ti ha dato il dono dell’anzianità”. <sup id="toc_490">51</sup>Daniele esclamò: “Separateli bene l’uno dall’altro e io li giudicherò”. <sup id="toc_491">52</sup>Separati che furono, Daniele disse al primo: “O invecchiato nel male! Ecco, i tuoi peccati commessi in passato vengono alla luce, <sup id="toc_492">53</sup>quando davi sentenze ingiuste opprimendo gli innocenti e assolvendo i malvagi, mentre il Signore ha detto: Non ucciderai il giusto e l’innocente. <sup id="toc_493">54</sup>Ora dunque, se tu hai visto costei, di’: sotto quale albero tu li hai visti stare insieme?”. Rispose: “Sotto un lentisco”. <sup id="toc_494">55</sup>Disse Daniele: “In verità, la tua menzogna ricadrà sulla tua testa. Già l’angelo di Dio ha ricevuto da Dio la sentenza e ti spaccherà in due”. <sup id="toc_495">56</sup>Allontanato questo, fece venire l’altro e gli disse: “Razza di Canaan e non di Giuda, la bellezza ti ha sedotto, la passione ti ha pervertito il cuore! <sup id="toc_496">57</sup>Così facevate con le donne d’Israele ed esse per paura si univano a voi. Ma una figlia di Giuda non ha potuto sopportare la vostra iniquità. <sup id="toc_497">58</sup>Dimmi dunque, sotto quale albero li hai trovati insieme?”. Rispose: “Sotto un leccio”. <sup id="toc_498">59</sup>Disse Daniele: “In verità anche la tua menzogna ti ricadrà sulla testa. Ecco l’angelo di Dio ti aspetta con la spada in mano per spaccarti in due e così farti morire”.</p>
  <p><sup id="toc_499">60</sup>Allora tutta l’assemblea diede in grida di gioia e benedisse Dio che salva coloro che sperano in lui. <sup id="toc_500">61</sup>Poi insorgendo contro i due anziani, ai quali Daniele aveva fatto confessare con la loro bocca di aver deposto il falso, fece loro subire la medesima pena alla quale volevano assoggettare il prossimo <sup id="toc_501">62</sup>e applicando la legge di Mosè li fece morire. In quel giorno fu salvato il sangue innocente. <sup id="toc_502">63</sup>Chelkìa e sua moglie resero grazie a Dio per la figlia Susanna insieme con il marito Ioakìm e tutti i suoi parenti, per non aver trovato in lei nulla di men che onesto. <sup id="toc_503">64</sup>Da quel giorno in poi Daniele divenne grande di fronte al popolo.</p>
  <h3 id="toc_504">14</h3>
  <p><sup id="toc_505">1</sup>Il re Astiage si riunì ai suoi padri e gli succedette nel regno Ciro il Persiano. <sup id="toc_506">2</sup>Ora Daniele viveva accanto al re, ed era il più onorato di tutti gli amici del re. <sup id="toc_507">3</sup>I Babilonesi avevano un idolo chiamato Bel, al quale offrivano ogni giorno dodici sacchi di fior di farina, quaranta pecore e sei barili di vino. <sup id="toc_508">4</sup>Anche il re venerava questo idolo e andava ogni giorno ad adorarlo. Daniele però adorava il suo Dio e perciò il re gli disse: “Perché non adori Bel?”. <sup id="toc_509">5</sup>Daniele rispose: “Io non adoro idoli fatti da mani d’uomo, ma soltanto il Dio vivo che ha fatto il cielo e la terra e che è signore di ogni essere vivente”. <sup id="toc_510">6</sup>“Non credi tu – aggiunse il re – che Bel sia un dio vivo? Non vedi quanto beve e mangia ogni giorno?”. <sup id="toc_511">7</sup>Rispose Daniele ridendo: “Non t’ingannare, o re: quell’idolo di dentro è d’argilla e di fuori è di bronzo e non ha mai mangiato né bevuto”. <sup id="toc_512">8</sup>Il re s’indignò e convocati i sacerdoti di Bel, disse loro: “Se voi non mi dite chi è che mangia tutto questo cibo, morirete; se invece mi proverete che è Bel che lo mangia, morirà Daniele, perché ha insultato Bel”. <sup id="toc_513">9</sup>Daniele disse al re: “Sia fatto come tu hai detto”. I sacerdoti di Bel erano settanta, senza contare le mogli e i figli. <sup id="toc_514">10</sup>Il re si recò insieme con Daniele al tempio di Bel <sup id="toc_515">11</sup>e i sacerdoti di Bel gli dissero: “Ecco, noi usciamo di qui e tu, re, disponi le vivande e mesci il vino temperato; poi chiudi la porta e sigillala con il tuo anello. Se domani mattina, venendo, tu riscontrerai che tutto non è stato mangiato da Bel, moriremo noi, altrimenti morirà Daniele che ci ha calunniati”. <sup id="toc_516">12</sup>Essi però non se ne preoccuparono perché avevano praticato un passaggio segreto sotto la tavola per il quale passavano abitualmente e consumavano tutto.</p>
  <p><sup id="toc_517">13</sup>Dopo che essi se ne furono andati, il re fece porre i cibi davanti a Bel: <sup id="toc_518">14</sup>Daniele ordinò ai servi del re di portare un po’ di cenere e la sparsero su tutto il pavimento del tempio alla presenza soltanto del re; poi uscirono, chiusero la porta, la sigillarono con l’anello del re e se ne andarono. <sup id="toc_519">15</sup>I sacerdoti vennero di notte, secondo il loro consueto, con le mogli, i figli, e mangiarono e bevvero tutto. <sup id="toc_520">16</sup>Di buon mattino il re si alzò, come anche Daniele. <sup id="toc_521">17</sup>Il re domandò: “Sono intatti i sigilli, Daniele?”. “Intatti, re” rispose. <sup id="toc_522">18</sup>Aperta la porta, il re guardò la tavola ed esclamò: “Tu sei grande, Bel, e nessun inganno è in te!”. <sup id="toc_523">19</sup>Daniele sorrise e, trattenendo il re perché non entrasse, disse: “Guarda il pavimento ed esamina di chi sono quelle orme”. <sup id="toc_524">20</sup>Il re disse: “Vedo orme d’uomini, di donne e di ragazzi!”. <sup id="toc_525">21</sup>Acceso d’ira, fece arrestare i sacerdoti con le mogli e i figli; gli furono mostrate le porte segrete per le quali entravano a consumare quanto si trovava sulla tavola. <sup id="toc_526">22</sup>Quindi il re li fece mettere a morte, consegnò Bel in potere di Daniele che lo distrusse insieme con il tempio.</p>
  <p><sup id="toc_527">23</sup>Vi era un gran drago e i Babilonesi lo veneravano. <sup id="toc_528">24</sup>Il re disse a Daniele: “Non potrai dire che questo non è un dio vivente; adoralo, dunque”. <sup id="toc_529">25</sup>Daniele rispose: “Io adoro il Signore mio Dio, perché egli è il Dio vivente; se tu me lo permetti, o re, io, senza spada e senza bastone, ucciderò il drago”. <sup id="toc_530">26</sup>Soggiunse il re: “Te lo permetto”. <sup id="toc_531">27</sup>Daniele prese allora pece, grasso e peli e li fece cuocere insieme, poi ne preparò focacce e le gettò in bocca al drago che le inghiottì e scoppiò; quindi soggiunse: “Ecco che cosa adoravate!”.</p>
  <p><sup id="toc_532">28</sup>Quando i Babilonesi lo seppero, ne furono molto indignati e insorsero contro il re, dicendo: “Il re è diventato Giudeo: ha distrutto Bel, ha ucciso il drago, ha messo a morte i sacerdoti”. <sup id="toc_533">29</sup>Andarono da lui dicendo: “Consegnaci Daniele, altrimenti uccidiamo te e la tua famiglia!”. <sup id="toc_534">30</sup>Quando il re vide che lo assalivano con violenza, costretto dalla necessità consegnò loro Daniele.</p>
  <p><sup id="toc_535">31</sup>Ed essi lo gettarono nella fossa dei leoni, dove rimase sei giorni. <sup id="toc_536">32</sup>Nella fossa vi erano sette leoni, ai quali venivano dati ogni giorno due cadaveri e due pecore: ma quella volta non fu dato loro niente perché divorassero Daniele.</p>
  <p><sup id="toc_537">33</sup>Si trovava allora in Giudea il profeta Àbacuc il quale aveva fatto una minestra e spezzettato il pane in un recipiente e andava a portarlo nel campo ai mietitori. <sup id="toc_538">34</sup>L’angelo del Signore gli disse: “Porta questo cibo a Daniele in Babilonia nella fossa dei leoni”. <sup id="toc_539">35</sup>Ma Àbacuc rispose: “Signore, Babilonia non l’ho mai vista e la fossa non la conosco”. <sup id="toc_540">36</sup>Allora l’angelo del Signore lo prese per i capelli e con la velocità del vento lo trasportò in Babilonia e lo posò sull’orlo della fossa dei leoni. <sup id="toc_541">37</sup>Gridò Àbacuc: “Daniele, Daniele, prendi il cibo che Dio ti ha mandato”. <sup id="toc_542">38</sup>Daniele esclamò: “Dio, ti sei ricordato di me e non hai abbandonato coloro che ti amano”. <sup id="toc_543">39</sup>Alzatosi, Daniele si mise a mangiare, mentre l’angelo di Dio riportava subito Àbacuc nel luogo di prima.</p>
  <p><sup id="toc_544">40</sup>Il settimo giorno il re andò per piangere Daniele e giunto alla fossa guardò e vide Daniele seduto. <sup id="toc_545">41</sup>Allora esclamò ad alta voce: “Grande tu sei, Signore Dio di Daniele, e non c’è altro dio all’infuori di te!”. <sup id="toc_546">42</sup>Poi fece uscire Daniele dalla fossa e vi fece gettare coloro che volevano la sua rovina ed essi furono subito divorati sotto i suoi occhi.</p>
</body>
</html>