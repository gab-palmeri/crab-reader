<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: I libri storici</h1>
  <h2 id="toc_1">Primo libro delle Cronache</h2>
  <h3 id="toc_2">1</h3>
  <p><sup id="toc_3">1</sup>Adamo, Set, Enos, <sup id="toc_4">2</sup>Kenan, Maalaleèl, Iared, <sup id="toc_5">3</sup>Enoch, Matusalemme, Lamech, <sup id="toc_6">4</sup>Noè, Sem, Cam e Iafet.</p>
  <p><sup id="toc_7">5</sup>Figli di Iafet: Gomer, Magòg, Media, Grecia, Tubal, Mesech e Tiras.</p>
  <p><sup id="toc_8">6</sup>Figli di Gomer: Ascanàz, Rifat e Togarmà. <sup id="toc_9">7</sup>Figli di Grecia: Elisà, Tarsìs, quelli di Cipro e quelli di Rodi.</p>
  <p><sup id="toc_10">8</sup>Figli di Cam: Etiopia, Egitto, Put e Canaan. <sup id="toc_11">9</sup>Figli di Etiopia: Seba, Avila, Sabta, Raemà e Sabtecà. Figli di Raemà: Saba e Dedan.</p>
  <p><sup id="toc_12">10</sup>Etiopia generò Nimròd, che fu il primo eroe sulla terra. <sup id="toc_13">11</sup>Egitto generò i Ludi, gli Anamiti, i Leabiti, i Naftuchiti, <sup id="toc_14">12</sup>i Patrositi, i Casluchiti e i Caftoriti, dai quali derivarono i Filistei. <sup id="toc_15">13</sup>Canaan generò Sidòne suo primogenito, Chet, <sup id="toc_16">14</sup>il Gebuseo, l’Amorreo, il Gergeseo, <sup id="toc_17">15</sup>l’Eveo, l’Archita, il Sineo, <sup id="toc_18">16</sup>l’Arvadeo, lo Zemareo e l’Amateo.</p>
  <p><sup id="toc_19">17</sup>Figli di Sem: Elam, Assur, Arpacsàd, Lud e Aram. Figli di Aram: Uz, Cul, Gheter e Mesech. <sup id="toc_20">18</sup>Arpacsàd generò Selàch; Selàch generò Eber. <sup id="toc_21">19</sup>A Eber nacquero due figli, uno si chiamava Peleg, perché ai suoi tempi si divise la terra, e suo fratello si chiamava Ioktàn. <sup id="toc_22">20</sup>Ioktàn generò Almodàd, Salef, Cazarmàvet, Ièrach, <sup id="toc_23">21</sup>Adoràm, Uzàl, Diklà, <sup id="toc_24">22</sup>Ebàl, Abimaèl, Saba, <sup id="toc_25">23</sup>Ofir, Avila e Iobàb; tutti costoro erano figli di Ioktàn.</p>
  <p><sup id="toc_26">24</sup>Sem, Arpacsàd, Selàch, <sup id="toc_27">25</sup>Eber, Peleg, Reu, <sup id="toc_28">26</sup>Serug, Nacor, Terach, <sup id="toc_29">27</sup>Abram, cioè Abramo.</p>
  <p><sup id="toc_30">28</sup>Figli di Abramo: Isacco e Ismaele.</p>
  <p><sup id="toc_31">29</sup>Ecco la loro discendenza:</p>
  <p>Primogenito di Ismaele fu Nebaiòt; altri suoi figli: Kedàr, Adbeèl, Mibsàm, <sup id="toc_32">30</sup>Mismà, Duma, Massa, Cadàd, Tema, <sup id="toc_33">31</sup>Ietur, Nafis e Kedma; questi furono discendenti di Ismaele.</p>
  <p><sup id="toc_34">32</sup>Figli di Keturà, concubina di Abramo: essa partorì Zimràn, Ioksàn, Medan, Madian, Isbak e Suach. Figli di Ioksàn: Saba e Dedan. <sup id="toc_35">33</sup>Figli di Madian: Efa, Efer, Enoch, Abibà ed Eldaà; tutti questi furono discendenti di Keturà.</p>
  <p><sup id="toc_36">34</sup>Abramo generò Isacco. Figli di Isacco: Esaù e Israele. <sup id="toc_37">35</sup>Figli di Esaù: Elifàz, Reuèl, Ieus, Ialam e Core. <sup id="toc_38">36</sup>Figli di Elifàz: Teman, Omar, Zefi, Gatam, Kenaz, Timna e Àmalek. <sup id="toc_39">37</sup>Figli di Reuèl: Nacat, Zerach, Sammà e Mizza.</p>
  <p><sup id="toc_40">38</sup>Figli di Seir: Lotàn, Sobàl, Zibeòn, Ana, Dison, Eser e Disan. <sup id="toc_41">39</sup>Figli di Lotàn: Corì e Omàm. Sorella di Lotàn: Timna. <sup id="toc_42">40</sup>Figli di Sobàl: Alvan, Manàcat, Ebal, Sefi e Onam. Figli di Zibeòn: Aia e Ana. <sup id="toc_43">41</sup>Figli di Ana: Dison. Figli di Dison: Camràn, Esban, Itràn e Cheràn.</p>
  <p><sup id="toc_44">42</sup>Figli di Eser: Bilàn, Zaavàn, Iaakàn. Figli di Dison: Uz e Aran.</p>
  <p><sup id="toc_45">43</sup>Ecco i re che regnarono nel paese di Edom, prima che gli Israeliti avessero un re: Bela, figlio di Beòr; la sua città si chiamava Dinàba. <sup id="toc_46">44</sup>Morto Bela, divenne re al suo posto Iobàb, figlio di Zerach di Bozra. <sup id="toc_47">45</sup>Morto Iobàb, divenne re al suo posto Cusàm della regione dei Temaniti. <sup id="toc_48">46</sup>Morto Cusàm, divenne re al suo posto Hadàd figlio di Bedàd, il quale sconfisse i Madianiti nei campi di Moab; la sua città si chiamava Avit. <sup id="toc_49">47</sup>Morto Hadàd, divenne re al suo posto Saul di Recobòt sul fiume. <sup id="toc_50">49</sup>Morto Saul, divenne re al suo posto Baal-Canàn, figlio di Acbòr. <sup id="toc_51">50</sup>Morto Baal-Canàn, divenne re al suo posto Hadàd; la sua città si chiamava Pai; sua moglie si chiamava Mechetabèl, figlia di Matred, figlia di Mezaàb.</p>
  <p><sup id="toc_52">51</sup>Morto Hadàd, in Edom ci furono capi: il capo di Timna, il capo di Alva, il capo di Ietet, <sup id="toc_53">52</sup>il capo di Oolibamà, il capo di Ela, il capo di Pinon, <sup id="toc_54">53</sup>il capo di Kenaz, il capo di Teman, il capo di Mibzar, <sup id="toc_55">54</sup>il capo di Magdièl, il capo di Iram. Questi furono i capi di Edom.</p>
  <h3 id="toc_56">2</h3>
  <p><sup id="toc_57">1</sup>Questi sono i figli di Israele: Ruben, Simeone, Levi, Giuda, Ìssacar, Zàbulon, <sup id="toc_58">2</sup>Dan, Giuseppe, Beniamino, Nèftali, Gad e Aser.</p>
  <p><sup id="toc_59">3</sup>Figli di Giuda: Er, Onan, Sela; i tre gli nacquero dalla figlia di Sua la Cananea. Er, primogenito di Giuda, era malvagio agli occhi del Signore, che perciò lo fece morire. <sup id="toc_60">4</sup>Tamàr sua nuora gli partorì Perez e Zerach. Totale dei figli di Giuda: cinque.</p>
  <p><sup id="toc_61">5</sup>Figli di Perez: Chezròn e Camùl.</p>
  <p><sup id="toc_62">6</sup>Figli di Zerach: Zimri, Etan, Eman, Calcol e Darda; in tutto: cinque.</p>
  <p><sup id="toc_63">7</sup>Figli di Carmì: Acar, che provocò una disgrazia in Israele con la trasgressione dello sterminio. <sup id="toc_64">8</sup>Figli di Etan: Azaria.</p>
  <p><sup id="toc_65">9</sup>Figli che nacquero a Chezròn: Ieracmèl, Ram e Chelubài. <sup id="toc_66">10</sup>Ram generò Amminadàb; Amminadàb generò Nacsòn, capo dei figli di Giuda. <sup id="toc_67">11</sup>Nacsòn generò Salmà; Salmà generò Booz. <sup id="toc_68">12</sup>Booz generò Obed; Obed generò Iesse. <sup id="toc_69">13</sup>Iesse generò Eliàb il primogenito, Abinadàb, secondo, Simèa, terzo, <sup id="toc_70">14</sup>Netaneèl, quarto, Raddài, quinto, <sup id="toc_71">15</sup>Ozem, sesto, Davide, settimo. <sup id="toc_72">16</sup>Loro sorelle furono: Zeruià e Abigàil. Figli di Zeruià furono Abisài, Ioab e Asaèl: tre. <sup id="toc_73">17</sup>Abigàil partorì Amasà, il cui padre fu Ieter l’Ismaelita.</p>
  <p><sup id="toc_74">18</sup>Caleb, figlio di Chezròn, dalla moglie Azubà ebbe Ieriòt. Questi sono i figli di lei: Ieser, Sobàb e Ardon. <sup id="toc_75">19</sup>Morta Azubà, Caleb prese in moglie Efrat, che gli partorì Cur. <sup id="toc_76">20</sup>Cur generò Uri; Uri generò Bezaleèl. <sup id="toc_77">21</sup>Dopo Chezròn si unì alla figlia di Machir, padre di Gàlaad; egli la sposò a sessant’anni ed essa gli partorì Segùb.</p>
  <p><sup id="toc_78">22</sup>Segùb generò Iair, cui appartennero ventitré città nella regione di Gàlaad. <sup id="toc_79">23</sup>Ghesur e Aram presero loro i villaggi di Iair con Kenat e le dipendenze: sessanta città. Tutti questi furono figli di Machir, padre di Gàlaad. <sup id="toc_80">24</sup>Dopo la morte di Chezròn, Caleb si unì a Efrata, moglie di suo padre Chezròn, la quale gli partorì Ascùr, padre di Tekòa.</p>
  <p><sup id="toc_81">25</sup>I figli di Ieracmèl, primogenito di Chezròn, furono Ram il primogenito, Buna, Oren, Achia. <sup id="toc_82">26</sup>Ieracmèl ebbe una seconda moglie che si chiamava Atara e fu madre di Onam.</p>
  <p><sup id="toc_83">27</sup>I figli di Ram, primogenita di Ieracmèl, furono Maas, Iamin ed Eker.</p>
  <p><sup id="toc_84">28</sup>I figli di Onam furono Sammài e Iada. Figli di Sammài: Nadàb e Abisùr. <sup id="toc_85">29</sup>La moglie di Abisùr si chiamava Abiàil e gli partorì Acbàn e Molìd. <sup id="toc_86">30</sup>Figli di Nadàb furono Seled ed Èfraim. Seled morì senza figli. <sup id="toc_87">31</sup>Figli di Èfraim: Isèi; figli di Isèi: Sesan; figli di Sesan: Aclài. <sup id="toc_88">32</sup>Figli di Iada, fratello di Sammài: Ieter e Giònata. Ieter morì senza figli. <sup id="toc_89">33</sup>Figli di Giònata: Pelet e Zaza. Questi furono i discendenti di Ieracmèl.</p>
  <p><sup id="toc_90">34</sup>Sesan non ebbe figli, ma solo figlie; egli aveva uno schiavo egiziano chiamato Iarcà. <sup id="toc_91">35</sup>Sesan diede in moglie allo schiavo Iarcà una figlia, che gli partorì Attài. <sup id="toc_92">36</sup>Attài generò Natàn; Natàn generò Zabad; <sup id="toc_93">37</sup>Zabad generò Eflal; Eflal generò Obed; <sup id="toc_94">38</sup>Obed generò Ieu; Ieu generò Azaria; <sup id="toc_95">39</sup>Azaria generò Chelez; Chelez generò Eleasà; <sup id="toc_96">40</sup>Eleasà generò Sismài; Sismài generò Sallùm; <sup id="toc_97">41</sup>Sallùm generò Iekamià; Iekamià generò Elisamà.</p>
  <p><sup id="toc_98">42</sup>Figli di Caleb, fratello di Ieracmèl, furono Mesa, suo primogenito, che fu padre di Zif; il figlio di Maresà fu padre di Ebron. <sup id="toc_99">43</sup>Figli di Ebron: Core, Tappùach, Rekem e Samài. <sup id="toc_100">44</sup>Samài generò Ràcam, padre di Iorkoàm; Rekem generò Sammài. <sup id="toc_101">45</sup>Figlio di Sammài: Maòn, che fu padre di Bet-Zur.</p>
  <p><sup id="toc_102">46</sup>Efa, concubina di Caleb, partorì Caràn, Moza e Gazez; Caran generò Gazez. <sup id="toc_103">47</sup>Figli di Iadài: Reghem, Iotam, Ghesan, Pelet, Efa e Saàf. <sup id="toc_104">48</sup>Maaca, concubina di Caleb, partorì Seber e Tircanà; <sup id="toc_105">49</sup>partorì anche Saàf, padre di Madmannà, e Seva, padre di Macbenà e padre di Gàbaa. Figlia di Caleb fu Acsa.</p>
  <p><sup id="toc_106">50</sup>Questi furono i figli di Caleb.</p>
  <p>Ben-Cur, primogenito di Efrata, Sobal, padre di Kiriat-Iearìm, <sup id="toc_107">51</sup>Salma, padre di Betlemme, Haref, padre di Bet-Gader. <sup id="toc_108">52</sup>Sobal, padre di Kiriat-Iearìm, ebbe come figli Reaia, Cazi e Manacàt. <sup id="toc_109">53</sup>Le famiglie di Kiriat-Iearìm sono quelle di Ieter, di Put, di Suma e di Masra. Da costoro derivarono quelli di Zorea e di Estaòl.</p>
  <p><sup id="toc_110">54</sup>Figli di Salma: Betlemme, i Netofatiti, Atarot-Bet-Ioab e metà dei Manactei e degli Zoreatei. <sup id="toc_111">55</sup>Le famiglie degli scribi che abitavano in Iabèz: i Tireatei, Simeatei e i Sucatei. Questi erano Keniti, discendenti da Cammat della famiglia di Recàb.</p>
  <h3 id="toc_112">3</h3>
  <p><sup id="toc_113">1</sup>Questi sono i figli che nacquero a Davide in Ebron: il primogenito Amnòn, nato da Achinoàm di Izreèl; Daniele secondo, nato da Abigàil del Carmelo; <sup id="toc_114">2</sup>Assalonne terzo, figlio di Maaca figlia di Talmài, re di Ghesur; Adonia quarto, figlio di Agghìt; <sup id="toc_115">3</sup>Sefatìa quinto, nato da Abitàl; Itràm sesto, figlio della moglie Egla. <sup id="toc_116">4</sup>Sei gli nacquero in Ebron, ove egli regnò sette anni e sei mesi, mentre regnò trentatré anni in Gerusalemme. <sup id="toc_117">5</sup>I seguenti gli nacquero in Gerusalemme: Simèa, Sobàb, Natàn e Salomone, ossia quattro figli natigli da Betsabea, figlia di Ammièl; <sup id="toc_118">6</sup>inoltre Ibcàr, Elisàma, Elifèlet, <sup id="toc_119">7</sup>Noga, Nefeg, Iafia, <sup id="toc_120">8</sup>Elisamà, Eliadà ed Elifèlet, ossia nove figli. <sup id="toc_121">9</sup>Tutti costoro furono figli di Davide, senza contare i figli delle sue concubine. Tamàr era loro sorella.</p>
  <p><sup id="toc_122">10</sup>Figli di Salomone: Roboamo, di cui fu figlio Abia, di cui fu figlio Asa, di cui fu figlio Giòsafat, <sup id="toc_123">11</sup>di cui fu figlio Ioram, di cui fu figlio Acazia, di cui fu figlio Ioas, <sup id="toc_124">12</sup>di cui fu figlio Amazia, di cui fu figlio Azaria, di cui fu figlio Iotam, <sup id="toc_125">13</sup>di cui fu figlio Acaz, di cui fu figlio Ezechia, di cui fu figlio Manàsse, <sup id="toc_126">14</sup>di cui fu figlio Amòn, di cui fu figlio Giosia. <sup id="toc_127">15</sup>Figli di Giosia: Giovanni primogenito, Ioakìm secondo, Sedecìa terzo, Sallùm quarto. <sup id="toc_128">16</sup>Figli di Ioakìm: Ieconia, di cui fu figlio Sedecìa.</p>
  <p><sup id="toc_129">17</sup>Figli di Ieconia, il prigioniero: Sealtièl, <sup id="toc_130">18</sup>Malchiràm, Pedaià, Seneazzàr, Iekamià, Hosamà e Nedabia. <sup id="toc_131">19</sup>Figli di Pedaià: Zorobabele e Simei. Figli di Zorobabele: Mesullàm e Anania e Selomìt, loro sorella. <sup id="toc_132">20</sup>Figli di Mesullàm: Casubà, Oel, Berechia, Casadia, Iusab-chésed: cinque figli. <sup id="toc_133">21</sup>Figli di Anania: Pelatia, di cui fu figlio Isaia, di cui fu figlio Refaià, di cui fu figlio Arnan, di cui fu figlio Abdia, di cui fu figlio Secania. <sup id="toc_134">22</sup>Figli di Secania: Semaià, Cattùs, Igheal, Barìach, Naaria e Safàt: sei. <sup id="toc_135">23</sup>Figli di Naaria: Elioenài, Ezechia e Azrikàm: tre. <sup id="toc_136">24</sup>Figli di Elioenài: Odavià, Eliasìb, Pelaià, Akub, Giovanni, Delaià e Anani: sette.</p>
  <h3 id="toc_137">4</h3>
  <p><sup id="toc_138">1</sup>Figli di Giuda: Perez, Chezròn, Carmì, Cur e Sobal. <sup id="toc_139">2</sup>Reaia figlio di Sobal generò Iacat; Iacat generò Acumài e Laad. Queste sono le famiglie degli Zoreatei.</p>
  <p><sup id="toc_140">3</sup>Questi furono i figli del padre di Etam: Izreèl, Isma e Ibdas; la loro sorella si chiamava Azlelpòni. <sup id="toc_141">4</sup>Penuel fu padre di Ghedor; Ezer fu padre di Cusa. Questi furono i figli di Cur il primogenito di Èfrata padre di Betlemme.</p>
  <p><sup id="toc_142">5</sup>Ascùr padre di Tekòa aveva due mogli, Chelea e Naara. <sup id="toc_143">6</sup>Naara gli partorì Acuzzàm, Chefer, il Temanita e l’Acastarita; questi furono figli di Naara. <sup id="toc_144">7</sup>Figli di Chelea: Zeret, Zocar, Etnan e Koz.</p>
  <p><sup id="toc_145">8</sup>Koz generò Anub, Azzobebà e le famiglie di Acarché, figlio di Arum. <sup id="toc_146">9</sup>Iabez fu più onorato dei suoi fratelli; sua madre l’aveva chiamato Iabez poiché diceva: “Io l’ho partorito con dolore”. <sup id="toc_147">10</sup>Iabez invocò il Dio di Israele dicendo: “Se tu mi benedicessi e allargassi i miei confini e la tua mano fosse con me e mi tenessi lontano dal male sì che io non soffra!”. Dio gli concesse quanto aveva chiesto.</p>
  <p><sup id="toc_148">11</sup>Chelub, fratello di Sucà, generò Mechir, che fu padre di Eston. <sup id="toc_149">12</sup>Eston generò Bet-Rafa, Paseach e Techinna, padre di Ir-Nacàs. Questi sono gli uomini di Reca.</p>
  <p><sup id="toc_150">13</sup>Figli di Kenaz: Otniel e Seraià; figli di Otniel: Catat e Meonotài. <sup id="toc_151">14</sup>Meonotài generò Ofra; Seraià generò Ioab, padre della valle degli artigiani, poiché erano artigiani. <sup id="toc_152">15</sup>Figli di Caleb, figlio di Iefunne: Ir, Ela e Naam. Figli di Ela: Kenaz.</p>
  <p><sup id="toc_153">16</sup>Figli di Ieallelèl: Zif, Zifa, Tiria e Asarèl. <sup id="toc_154">17</sup>Figli di Ezra: Ieter, Mered, Efer e Ialon. Partorì Miriam, Sammài e Isbach, padre di Estemoà. <sup id="toc_155">18</sup>Sua moglie, la Giudea, partorì Ieter padre di Ghedor, Cheber padre di Soco e Iekutièl padre di Zanòach. Questi invece sono i figli di Bitia, figlia del faraone, che Mered aveva presa in moglie.</p>
  <p><sup id="toc_156">19</sup>Figli della moglie Odaia, sorella di Nacam, padre di Keilà il Garmita e di Estemoà il Maacateo. <sup id="toc_157">20</sup>Figli di Simone: Ammòn, Rinna, Ben-Canan e Tilon. Figli di Iseì: Zochet e Ben-Zochet.</p>
  <p><sup id="toc_158">21</sup>Figli di Sela, figlio di Giuda: Er padre di Leca, Laadà padre di Maresà, e le famiglie dei lavoratori del bisso in Bet-Asbèa, <sup id="toc_159">22</sup>Iokim e la gente di Cozeba, Ioas e Saraf, che dominarono in Moab e poi tornarono in Betlemme. Ma si tratta di fatti antichi. <sup id="toc_160">23</sup>Erano vasai e abitavano a Netàim e a Ghederà; abitavano là con il re, al suo servizio.</p>
  <p><sup id="toc_161">24</sup>Figli di Simeone: Nemuèl, Iamin, Iarib, Zerach, Saul, <sup id="toc_162">25</sup>di cui fu figlio Sallùm, di cui fu figlio Mibsàm, di cui fu figlio Misma. <sup id="toc_163">26</sup>Figli di Misma: Cammuèl, di cui fu figlio Zaccur, di cui fu figlio Simei. <sup id="toc_164">27</sup>Simei ebbe sedici figli e sei figlie, ma i suoi fratelli ebbero pochi figli; le loro famiglie non si moltiplicarono come quelle dei discendenti di Giuda. <sup id="toc_165">28</sup>Si stabilirono in Bersabea, in Molada, in Cazar-Sual, <sup id="toc_166">29</sup>in Bila, in Ezem, in Tolad, <sup id="toc_167">30</sup>in Betuel, in Corma, in Ziklàg, <sup id="toc_168">31</sup>in Bet-Marcabòt, in Cazar-Susìm, in Bet-Bireì e in Saaràim. Queste furono le loro città fino al regno di Davide. <sup id="toc_169">32</sup>Loro villaggi erano Etam, Ain, Rimmòn, Tochen e Asan: cinque città <sup id="toc_170">33</sup>e tutti i villaggi dei loro dintorni fino a Baal. Questa era la loro sede e questi i loro nomi nei registri genealogici.</p>
  <p><sup id="toc_171">34</sup>Mesobàb, Iamlech, Iosa figlio di Amasia, <sup id="toc_172">35</sup>Gioele, Ieu figlio di Iosibià, figlio di Seraià, figlio di Asièl, <sup id="toc_173">36</sup>Elioenài, Iaakòba, Iesocàia, Asaia, Adièl, Iesimièl, Benaià, <sup id="toc_174">37</sup>Ziza figlio di Sifei, figlio di Allon, figlio di Iedaià, figlio di Simrì, figlio di Semaià. <sup id="toc_175">38</sup>Questi, elencati per nome, erano capi nelle loro famiglie; i loro casati si estesero molto. <sup id="toc_176">39</sup>Andarono verso l’ingresso di Ghedor fino a oriente della valle in cerca di pascoli per i greggi. <sup id="toc_177">40</sup>Trovarono pascoli pingui e buoni; la regione era estesa, tranquilla e quieta.</p>
  <p>Prima vi abitavano i discendenti di Cam. <sup id="toc_178">41</sup>Ma gli uomini di cui sono stati elencati i nomi, al tempo di Ezechia, re di Giuda, assalirono e sbaragliarono le tende di Cam e i Meuniti, che si trovavano là; li votarono allo sterminio, che è durato fino ad oggi, e ne occuparono il posto poiché era ricco di pascoli per i greggi.</p>
  <p><sup id="toc_179">42</sup>Alcuni di loro, fra i discendenti di Simeone, andarono sulle montagne di Seir: cinquecento uomini, guidati da Pelatià, Nearia, Refaia e Uzzièl, figli di Iseì. <sup id="toc_180">43</sup>Eliminarono i superstiti degli Amaleciti e si stabilirono là fino ad oggi.</p>
  <h3 id="toc_181">5</h3>
  <p><sup id="toc_182">1</sup>Figli di Ruben, primogenito di Israele. Egli era il primogenito, ma, poiché aveva profanato il letto del padre, la primogenitura fu assegnata ai figli di Giuseppe, figlio d’Israele. Ma nella registrazione non si tenne conto della primogenitura, <sup id="toc_183">2</sup>perché Giuda ebbe il sopravvento sui fratelli, essendo il capo un suo discendente; tuttavia la primogenitura appartiene a Giuseppe.</p>
  <p><sup id="toc_184">3</sup>Figli di Ruben, primogenito di Israele: Enoch, Pallu, Chezròn e Carmi.</p>
  <p><sup id="toc_185">4</sup>Figli di Gioele: Semaià, di cui fu figlio Gog, di cui fu figlio Simei, <sup id="toc_186">5</sup>di cui fu figlio Mica, di cui fu figlio Reaia, di cui fu figlio Baal, <sup id="toc_187">6</sup>di cui fu figlio Beera, che fu deportato nella deportazione di Tiglat-Pilèzer, re d’Assiria; egli era il capo dei Rubeniti.</p>
  <p><sup id="toc_188">7</sup>Suoi fratelli, secondo le loro famiglie, come sono iscritti nelle genealogie, furono: primo Ieiel, quindi Zaccaria <sup id="toc_189">8</sup>e Bela figlio di Azaz, figlio di Sema, figlio di Gioele, che dimorava in Aroer e fino al Nebo e a Baal-Meòn. <sup id="toc_190">9</sup>A oriente si estendevano fra l’inizio del deserto che va dal fiume Eufrate in qua, perché i loro greggi erano numerosi nel paese di Gàlaad. <sup id="toc_191">10</sup>Al tempo di Saul mossero guerra agli Agarèni; caduti questi nelle loro mani, essi si stabilirono nelle loro tende su tutta la parte orientale di Gàlaad.</p>
  <p><sup id="toc_192">11</sup>I figli di Gad dimoravano di fronte nella regione di Basàn fino a Salca. <sup id="toc_193">12</sup>Gioele, il capo, Safàm, secondo, quindi Iaanài e Safat in Basàn. <sup id="toc_194">13</sup>Loro fratelli, secondo i loro casati, furono Michele, Mesullàm, Seba, Iorài, Iaacàn, Zia ed Eber: sette. <sup id="toc_195">14</sup>Costoro erano figli di Abicàil, figlio di Curì, figlio di Iaròach, figlio di Gàlaad, figlio di Michele, figlio di Iesisài, figlio di Iacdo, figlio di Buz. <sup id="toc_196">15</sup>Achì, figlio di Abdièl, figlio di Guni, era il capo del loro casato. <sup id="toc_197">16</sup>Dimoravano in Gàlaad e in Basàn e nelle loro dipendenze e in tutti i pascoli di Saron fino ai loro estremi confini. <sup id="toc_198">17</sup>Tutti costoro furono registrati negli elenchi genealogici di Iotam re di Giuda e al tempo di Geroboamo, re di Israele.</p>
  <p><sup id="toc_199">18</sup>I figli di Ruben, i Gaditi e metà della tribù di Manàsse, gente valorosa, armata di scudo e di spada, tiratori di arco ed esperti della guerra, potevano uscire in campo in quarantaquattromilasettecentosessanta. <sup id="toc_200">19</sup>Essi attaccarono gli Agarèni, Ietur, Nafis e Nodab. <sup id="toc_201">20</sup>Essi furono aiutati contro costoro, perché durante l’assalto si erano rivolti a Dio, che li aiutò per la loro fiducia in lui e così gli Agarèni e tutti i loro alleati furono consegnati nelle loro mani. <sup id="toc_202">21</sup>Essi razziarono il bestiame degli Agarèni: cinquantamila cammelli, duecentocinquantamila pecore, duemila asini e centomila persone, <sup id="toc_203">22</sup>poiché numerosi furono i feriti a morte, dato che la guerra era voluta da Dio. I vincitori si stabilirono nei territori dei vinti fino alla deportazione.</p>
  <p><sup id="toc_204">23</sup>I figli di metà della tribù di Manàsse abitavano dalla regione di Basàn a Baal-Ermon, a Senir e al monte Ermon; essi erano numerosi. <sup id="toc_205">24</sup>Questi sono i capi dei loro casati: Efer, Isèi, Elièl, Azrièl, Geremia, Odavìa e Iacdièl, uomini valorosi e famosi, capi dei loro casati.</p>
  <p><sup id="toc_206">25</sup>Ma furono infedeli al Dio dei loro padri, prostituendosi agli dèi delle popolazioni indigene, che Dio aveva distrutte davanti a essi. <sup id="toc_207">26</sup>Il Dio di Israele eccitò lo spirito di Pul re d’Assiria, cioè lo spirito di Tiglat-Pilèzer re d’Assiria, che deportò i Rubeniti, i Gaditi e metà della tribù di Manàsse; li condusse in Chelàch, presso Cabòr, fiume del Gozan, ove rimangono ancora.</p>
  <p><sup id="toc_208">27</sup>(6,1)Figli di Levi: Gherson, Keat e Merari. <sup id="toc_209">28</sup>(2)Figli di Keat: Amram, Isear, Ebron e Uzzièl. <sup id="toc_210">29</sup>(3)Figli di Amram: Aronne, Mosè e Maria. Figli di Aronne: Nadàb, Abìu, Eleàzaro e Itamar. <sup id="toc_211">30</sup>(4)Eleàzaro generò Pincas; Pincas generò Abisuà; <sup id="toc_212">31</sup>(5)Abisuà generò Bukki; Bukki generò Uzzi; <sup id="toc_213">32</sup>(6)Uzzi generò Zerachia; Zerachia generò Meraiòt; <sup id="toc_214">33</sup>(7)Meraiòt generò Amaria; Amaria generò Achitòb; <sup id="toc_215">34</sup>(8)Achitòb generò Zadòk; Zadòk generò Achimàaz; <sup id="toc_216">35</sup>(9)Achimàaz generò Azaria; Azaria generò Giovanni; <sup id="toc_217">36</sup>(10)Giovanni generò Azaria, che fu sacerdote nel tempio costruito da Salomone in Gerusalemme. <sup id="toc_218">37</sup>(11)Azaria generò Amaria; Amaria generò Achitòb; <sup id="toc_219">38</sup>(12)Achitòb generò Zadòk; Zadòk generò Sallùm; <sup id="toc_220">39</sup>(13)Sallùm generò Chelkia; Chelkia generò Azaria; <sup id="toc_221">40</sup>(14)Azaria generò Seraià; Seraià generò Iozadàk. <sup id="toc_222">41</sup>(15)Iozadàk partì quando il Signore, per mezzo di Nabucodònosor, fece deportare Giuda e Gerusalemme.</p>
  <h3 id="toc_223">6</h3>
  <p><sup id="toc_224">1</sup>(16)Figli di Levi: Gherson, Keat e Merari. <sup id="toc_225">2</sup>(17)Questi sono i nomi dei figli di Gherson: Libni e Simei. <sup id="toc_226">3</sup>(18)Figli di Keat: Amram, Izear, Ebron e Uzzièl. <sup id="toc_227">4</sup>(19)Figli di Merari: Macli e Musi; queste sono le famiglie di Levi secondo i loro casati.</p>
  <p><sup id="toc_228">5</sup>(20)Gherson ebbe per figlio Libni, di cui fu figlio Iacàt, di cui fu figlio Zimma, <sup id="toc_229">6</sup>(21)di cui fu figlio Ioach, di cui fu figlio Iddo, di cui fu figlio Zerach, di cui fu figlio Ieotrai.</p>
  <p><sup id="toc_230">7</sup>(22)Figli di Keat: Amminadàb, di cui fu figlio Core, di cui fu figlio Assir, <sup id="toc_231">8</sup>(23)di cui fu figlio Elkana, di cui fu figlio Abiasaf, di cui fu figlio Assir, <sup id="toc_232">9</sup>(24)di cui fu figlio Tacat, di cui fu figlio Urièl, di cui fu figlio Ozia, di cui fu figlio Saul. <sup id="toc_233">10</sup>(25)Figli di Elkana: Amasai e Achimòt, <sup id="toc_234">11</sup>(26)di cui fu figlio Elkana, di cui fu figlio Sufai, di cui fu figlio Nacat, <sup id="toc_235">12</sup>(27)di cui fu figlio Eliàb, di cui fu figlio Ierocàm, di cui fu figlio Elkana. <sup id="toc_236">13</sup>(28)Figli di Samuele: Gioele primogenito e Abia secondo.</p>
  <p><sup id="toc_237">14</sup>(29)Figli di Merari: Macli, di cui fu figlio Libni, di cui fu figlio Simei, di cui fu figlio Uzza, <sup id="toc_238">15</sup>(30)di cui fu figlio Simeà, di cui fu figlio Agghìa, di cui fu figlio Asaià.</p>
  <p><sup id="toc_239">16</sup>(31)Ecco coloro ai quali Davide affidò la direzione del canto nel tempio dopo che l’arca aveva trovato una sistemazione. <sup id="toc_240">17</sup>(32)Essi esercitarono l’ufficio di cantori davanti alla Dimora della tenda del convegno finché Salomone non costruì il tempio in Gerusalemme. Nel servizio si attenevano alla regola fissata per loro.</p>
  <p><sup id="toc_241">18</sup>(33)Questi furono gli incaricati e questi i loro figli. Dei Keatiti: Eman il cantore, figlio di Gioele, figlio di Samuele, <sup id="toc_242">19</sup>(34)figlio di Elkana, figlio di Ierocàm, figlio di Elièl, figlio di Toach, <sup id="toc_243">20</sup>(35)figlio di Zuf, figlio di Elkana, figlio di Macat, figlio di Amasài, <sup id="toc_244">21</sup>(36)figlio di Elkana, figlio di Gioele, figlio di Azaria, figlio di Sofonia, <sup id="toc_245">22</sup>(37)figlio di Tacat, figlio di Assir, figlio di Abiasaf, figlio di Core, <sup id="toc_246">23</sup>(38)figlio di Izear, figlio di Keat, figlio di Levi, figlio di Israele.</p>
  <p><sup id="toc_247">24</sup>(39)Suo collega era Asaf, che stava alla sua destra: Asaf, figlio di Berechia, figlio di Simeà, <sup id="toc_248">25</sup>(40)figlio di Michele, figlio di Baasea, figlio di Malchia, <sup id="toc_249">26</sup>(41)figlio di Etni, figlio di Zerach, figlio di Adaià, <sup id="toc_250">27</sup>(42)figlio di Etan, figlio di Zimma, figlio di Simei, <sup id="toc_251">28</sup>(43)figlio di Iacat, figlio di Gherson, figlio di Levi.</p>
  <p><sup id="toc_252">29</sup>(44)I figli di Merari, loro colleghi, che stavano alla sinistra, erano Etan, figlio di Kisi, figlio di Abdi, figlio di Malluch, <sup id="toc_253">30</sup>(45)figlio di Casabià, figlio di Amasia, figlio di Chilkia, <sup id="toc_254">31</sup>(46)figlio di Amsi, figlio di Bani, figlio di Semer, <sup id="toc_255">32</sup>(47)figlio di Macli, figlio di Musi, figlio di Merari, figlio di Levi.</p>
  <p><sup id="toc_256">33</sup>(48)I loro colleghi leviti, erano addetti a ogni servizio della Dimora nel tempio. <sup id="toc_257">34</sup>(49)Aronne e i suoi figli presentavano le offerte sull’altare dell’olocausto e sull’altare dell’incenso, curavano tutto il servizio nel Santo dei santi e compivano il sacrificio espiatorio per Israele secondo quanto aveva comandato Mosè, servo di Dio.</p>
  <p><sup id="toc_258">35</sup>(50)Questi sono i figli di Aronne: Eleàzaro, di cui fu figlio Pincas, di cui fu figlio Abisuà, <sup id="toc_259">36</sup>(51)di cui fu figlio Bukki, di cui fu figlio Uzzi, di cui fu figlio Zerachia, <sup id="toc_260">37</sup>(52)di cui fu figlio Meraiòt, di cui fu figlio Amaria, di cui fu figlio Achitòb, <sup id="toc_261">38</sup>(53)di cui fu figlio Zadòk, di cui fu figlio Achimàaz.</p>
  <p><sup id="toc_262">39</sup>(54)Queste sono le loro residenze, secondo le loro circoscrizioni nei loro territori. Ai figli di Aronne della famiglia dei Keatiti, che furono sorteggiati per primi, <sup id="toc_263">40</sup>(55)fu assegnata Ebron nel paese di Giuda con i pascoli vicini, <sup id="toc_264">41</sup>(56)ma il territorio della città e i suoi villaggi furono assegnati a Caleb, figlio di Iefunne. <sup id="toc_265">42</sup>(57)Ai figli di Aronne furono assegnate Ebron, città di rifugio, Libna con i pascoli, Iattir, Estemoà con i pascoli, <sup id="toc_266">43</sup>(58)Chilez con i pascoli, Debir con i pascoli, <sup id="toc_267">44</sup>(59)Asan con i pascoli, Bet-Sèmes con i pascoli <sup id="toc_268">45</sup>(60)e, nella tribù di Beniamino, Gheba con i pascoli, Alèmet con i pascoli, Anatòt con i pascoli. Totale: tredici città con i loro pascoli.</p>
  <p><sup id="toc_269">46</sup>(61)Agli altri figli di Keat, secondo le loro famiglie, furono assegnate in sorte dieci città prese dalla tribù di Èfraim, dalla tribù di Dan e da metà della tribù di Manàsse. <sup id="toc_270">47</sup>(62)Ai figli di Gherson, secondo le loro famiglie, furono assegnate tredici città prese dalla tribù di Ìssacar, dalla tribù di Aser, dalla tribù di Nèftali e dalla tribù di Manàsse in Basàn. <sup id="toc_271">48</sup>(63)Ai figli di Merari, secondo le loro famiglie, furono assegnate in sorte dodici città prese dalla tribù di Ruben, dalla tribù di Gad e dalla tribù di Zàbulon.</p>
  <p><sup id="toc_272">49</sup>(64)Gli Israeliti assegnarono ai leviti queste città con i pascoli. <sup id="toc_273">50</sup>(65)Le suddette città prese dalle tribù dei figli di Giuda, dei figli di Simeone e dei figli di Beniamino, le assegnarono in sorte dando loro il relativo nome.</p>
  <p><sup id="toc_274">51</sup>(66)Alle famiglie dei figli di Keat furono assegnate in sorte città appartenenti alla tribù di Èfraim. <sup id="toc_275">52</sup>(67)Assegnarono loro Sichem città di rifugio, con i suoi pascoli, sulle montagne di Èfraim, Ghezer con i pascoli, <sup id="toc_276">53</sup>(68)Iokmeàm con i pascoli, Bet-Coròn con i pascoli, <sup id="toc_277">54</sup>(69)Aialòn con i pascoli, Gat-Rimmòn con i pascoli <sup id="toc_278">55</sup>(70)e, da metà della tribù di Manàsse, Taanach con i pascoli, Ibleàm con i pascoli. Le suddette città erano per la famiglia degli altri figli di Keat.</p>
  <p><sup id="toc_279">56</sup>(71)Ai figli di Gherson, secondo le loro famiglie assegnarono in sorte dalla metà della tribù di Manàsse: Golan in Basàn con i pascoli e Asaròt con i pascoli; <sup id="toc_280">57</sup>(72)dalla tribù di Ìssacar: Kedes con i pascoli, Daberat con i pascoli, <sup id="toc_281">58</sup>(73)Iarmut con i pascoli e Anem con i pascoli; <sup id="toc_282">59</sup>(74)dalla tribù di Aser: Masal con i pascoli, Abdon con i pascoli, <sup id="toc_283">60</sup>(75)Cukok con i pascoli e Recob con i pascoli; <sup id="toc_284">61</sup>(76)dalla tribù di Nèftali: Kedes di Galilea con i pascoli, Cammòn con i pascoli e Kiriatàim con i pascoli.</p>
  <p><sup id="toc_285">62</sup>(77)Agli altri figli di Merari della tribù di Zàbulon furono assegnate: Rimmòn con i pascoli e Tabor con i pascoli; <sup id="toc_286">63</sup>(78)oltre il Giordano di Gèrico, a oriente del Giordano, dalla tribù di Ruben: Bezer nel deserto con i pascoli, Iaza con i pascoli, <sup id="toc_287">64</sup>(79)Kedemòt con i pascoli, Mefaàt con i pascoli; <sup id="toc_288">65</sup>(80)della tribù di Gad: Ramot di Gàlaad con i pascoli, Macanàim con i pascoli, <sup id="toc_289">66</sup>(81)Chesbon con i pascoli e Iazer con i pascoli.</p>
  <h3 id="toc_290">7</h3>
  <p><sup id="toc_291">1</sup>Figli di Ìssacar: Tola, Pua, Iasub, Simron: quattro. <sup id="toc_292">2</sup>Figli di Tola: Uzzi, Refaià, Ierièl. Iacmài, Ibsam, Samuele, capi dei casati di Tola, uomini valorosi. Nel censimento al tempo di Davide il loro numero era di ventiduemilaseicento. <sup id="toc_293">3</sup>Figli di Uzzi: Izrachia. Figli di Izrachia: Michele, Abdia, Gioele… Issia: cinque, tutti capi. <sup id="toc_294">4</sup>Secondo il censimento, eseguito per casati, avevano trentaseimila uomini nelle loro schiere armate per la guerra, poiché abbondavano di mogli e di figli. <sup id="toc_295">5</sup>I loro fratelli, appartenenti a tutti i clan di Ìssacar, uomini valorosi, nel censimento erano ottantasettemila in tutto.</p>
  <p><sup id="toc_296">6</sup>Figli di Beniamino: Bela, Beker e Iedaièl; tre. <sup id="toc_297">7</sup>Figli di Bela: Ezbon, Uzzi, Uzzièl, Ierimòt, Iri, cinque capi dei loro casati, uomini valorosi; ne furono censiti ventiduemilatrentaquattro. <sup id="toc_298">8</sup>Figli di Beker: Zemira, Ioas, Eliezer, Elioenài, Omri, Ieremòt, Abia, Anatòt e Alèmet; tutti costoro erano figli di Beker. <sup id="toc_299">9</sup>Il loro censimento, eseguito secondo le loro genealogie in base ai capi dei loro casati, indicò ventimiladuecento uomini valorosi. <sup id="toc_300">10</sup>Figli di Iedaièl: Bilan. Figli di Bilan: Ieus, Beniamino, Eud, Kenaana, Zetan, Tarsìs e Achisàcar. <sup id="toc_301">11</sup>Tutti questi erano figli di Iedaièl, capi dei loro casati, uomini valorosi, in numero di diciassettemiladuecento, pronti per una spedizione militare e per combattere.</p>
  <p><sup id="toc_302">12</sup>Suppim e Cuppim, figli di Ir; Cusim, figlio di Acher.</p>
  <p><sup id="toc_303">13</sup>Figli di Nèftali: Iacazièl, Guni, Iezer e Sallùm, figli di Bila.</p>
  <p><sup id="toc_304">14</sup>Figli di Manàsse: Asrièl…, quelli che gli aveva partoriti la concubina aramea: Machir, padre di Gàlaad. <sup id="toc_305">15</sup>Machir prese una moglie per Cuppim e Suppim; sua sorella si chiamava Maaca. Il secondo figlio si chiamava Zelofcàd; Zelofcàd aveva figlie. <sup id="toc_306">16</sup>Maaca, moglie di Machir, partorì un figlio che chiamò Peres, mentre suo fratello si chiamava Seres; suoi figli erano Ulam e Rekem. <sup id="toc_307">17</sup>Figli di Ulam: Bedan. Questi furono i figli di Gàlaad, figlio di Machir, figlio di Manàsse. <sup id="toc_308">18</sup>La sua sorella Ammolèket partorì Iseod, Abièzer e Macla. <sup id="toc_309">19</sup>Figli di Semidà furono Achian, Seken, Likchi e Aniam.</p>
  <p><sup id="toc_310">20</sup>Figli di Èfraim: Sutélach, di cui fu figlio Bered, di cui fu figlio Tacat, di cui fu figlio Eleadà, di cui fu figlio Tacat, <sup id="toc_311">21</sup>di cui fu figlio Zabad, di cui furono figli Sutélach, Ezer ed Elead, uccisi dagli uomini di Gat, indigeni della regione, perché erano scesi a razziarne il bestiame. <sup id="toc_312">22</sup>Il loro padre Èfraim li pianse per molti giorni e i suoi fratelli vennero per consolarlo. <sup id="toc_313">23</sup>Quindi si unì alla moglie che rimase incinta e partorì un figlio che il padre chiamò Beria, perché nato con la sventura in casa. <sup id="toc_314">24</sup>Figlia di Èfraim fu Seera, la quale edificò Bet-Coròn inferiore e superiore e Uzen-Seera. <sup id="toc_315">25</sup>Suo figlio fu anche Refach, di cui fu figlio Resef, di cui fu figlio Telach, di cui fu figlio Tacan, <sup id="toc_316">26</sup>di cui fu figlio Laadan, di cui fu figlio Amiùd, di cui fu figlio Elisamà, <sup id="toc_317">27</sup>di cui fu figlio Nun, di cui fu figlio Giosuè. <sup id="toc_318">28</sup>Loro proprietà e loro domicilio furono Betel con le dipendenze, a oriente Naaran, a occidente Ghezer con le dipendenze, Sichem con le dipendenze fino ad Aiia con le dipendenze. <sup id="toc_319">29</sup>Appartenevano ai figli di Manàsse: Beisan con le dipendenze, Tàanach con le dipendenze e Dor con le dipendenze. In queste località abitavano i figli di Giuseppe, figlio di Israele.</p>
  <p><sup id="toc_320">30</sup>Figli di Aser: Imna, Isva, Isvi, Beria e Serach loro sorella. <sup id="toc_321">31</sup>Figli di Beria: Cheber e Malchiel, padre di Birzait. <sup id="toc_322">32</sup>Cheber generò Iaflet, Semer, Cotam e Suà loro sorella. <sup id="toc_323">33</sup>Figli di Iaflet: Pasach, Bimeàl e Asvat; questi furono i figli di Iaflet. <sup id="toc_324">34</sup>Figli di Semer suo fratello: Roga, Cubba e Aram. <sup id="toc_325">35</sup>Figli di Chelem suo fratello: Zofach, Imna, Seles e Amal. <sup id="toc_326">36</sup>Figli di Zofach: Such, Carnefer, Sual, Beri, Imra, <sup id="toc_327">37</sup>Bezer, Od, Sammà, Silsa, Itran e Beera. <sup id="toc_328">38</sup>Figli di Ieter: Iefunne, Pispa e Ara. <sup id="toc_329">39</sup>Figli di Ulla: Arach, Caniel e Rizia. <sup id="toc_330">40</sup>Tutti costoro furono figli di Aser, capi di casati, uomini scelti e valorosi, capi tra i principi. Nel loro censimento, eseguito in base alla capacità militare, risultò il numero ventiseimila.</p>
  <h3 id="toc_331">8</h3>
  <p><sup id="toc_332">1</sup>Beniamino generò Bela suo primogenito, Asbel secondo, Achiràm terzo, <sup id="toc_333">2</sup>Noca quarto e Rafa quinto. <sup id="toc_334">3</sup>Bela ebbe i figli Addar, Ghera padre di Ecud, <sup id="toc_335">4</sup>Abisua, Naaman, Acoach, <sup id="toc_336">5</sup>Ghera, Sepufàn e Curam.</p>
  <p><sup id="toc_337">6</sup>Questi furono i figli di Ecud, che erano capi di casati fra gli abitanti di Gheba e che furono deportati in Manàcat. <sup id="toc_338">7</sup>Naaman, Achia e Ghera, che li deportò e generò Uzza e Achiud.</p>
  <p><sup id="toc_339">8</sup>Sacaràim ebbe figli nei campi di Moab, dopo aver ripudiato le mogli Cusim e Baara. <sup id="toc_340">9</sup>Da Codes, sua moglie, generò Iobab, Zibia, Mesa, Melcam, <sup id="toc_341">10</sup>Jeus, Sachia e Mirma. Questi furono i suoi figli, capi di casati.</p>
  <p><sup id="toc_342">11</sup>Da Cusim generò Abitùb ed Elpaal. <sup id="toc_343">12</sup>Figli di Elpaal: Eber, Miseam e Semed, che costruì Ono e Lidda con le dipendenze.</p>
  <p><sup id="toc_344">13</sup>Beria e Sema, che furono capi di casati fra gli abitanti di Aialon, misero in fuga gli abitanti di Gat. <sup id="toc_345">14</sup>Loro fratelli: Sasak e Ieremòt.</p>
  <p><sup id="toc_346">15</sup>Zebadia, Arad, Ader, <sup id="toc_347">16</sup>Michele, Ispa e Ioca erano figli di Beria. <sup id="toc_348">17</sup>Zebadia, Mesullàm, Chizki, Cheber, <sup id="toc_349">18</sup>Ismerai, Izlia e Iobab erano figli di Elpaal. <sup id="toc_350">19</sup>Iakim, Zikri, Zabdi, <sup id="toc_351">20</sup>Elienài, Silletài, Elièl, <sup id="toc_352">21</sup>Adaià, Beraià e Simrat erano figli di Simei. <sup id="toc_353">22</sup>Ispan, Eber, Eliel, <sup id="toc_354">23</sup>Abdon, Zikri, Canàn, <sup id="toc_355">24</sup>Anania, Elam, Antotia, <sup id="toc_356">25</sup>Ifdia e Penuèl erano figli di Sasak. <sup id="toc_357">26</sup>Samserài, Secaria, Atalia, <sup id="toc_358">27</sup>Iaaresia, Elia e Zikri erano figli di Ierocàm. <sup id="toc_359">28</sup>Questi erano capi di casati, secondo le loro genealogie; essi abitavano in Gerusalemme.</p>
  <p><sup id="toc_360">29</sup>In Gàbaon abitava il padre di Gàbaon; sua moglie si chiamava Maaca; <sup id="toc_361">30</sup>il primogenito era Abdon, poi Zur, Kis, Baal, Ner, Nadàb, <sup id="toc_362">31</sup>Ghedor, Achio, Zeker e Miklòt. <sup id="toc_363">32</sup>Miklòt generò Simeà. Anche costoro abitavano in Gerusalemme accanto ai fratelli.</p>
  <p><sup id="toc_364">33</sup>Ner generò Kis; Kis generò Saul; Saul generò Giònata, Malkisùa, Abinadàb e Is-Bàal. <sup id="toc_365">34</sup>Figlio di Giònata fu Merib-Bàal; Merib-Bàal generò Mica. <sup id="toc_366">35</sup>Figli di Mica: Piton, Melech, Tarea e Acaz. <sup id="toc_367">36</sup>Acaz generò Ioadda; Ioadda generò Alèmet, Azmàvet e Zimrì; Zimrì generò Moza. <sup id="toc_368">37</sup>Moza generò Binea, di cui fu figlio Refaia, di cui fu figlio Eleasà, di cui fu figlio Azel. <sup id="toc_369">38</sup>Azel ebbe sei figli, che si chiamavano Azrikàm, Bocru, Ismaele, Searia, Abdia e Canan; tutti questi erano figli di Azel. <sup id="toc_370">39</sup>Figli di Esek suo fratello: Ulam suo primogenito, Ieus secondo, Elifèlet terzo. <sup id="toc_371">40</sup>I figli di Ulam erano uomini valorosi e tiratori di arco. Ebbero numerosi figli e nipoti: centocinquanta. Tutti questi erano discendenti di Beniamino.</p>
  <h3 id="toc_372">9</h3>
  <p><sup id="toc_373">1</sup>Tutti gli Israeliti furono registrati per genealogie e iscritti nel libro dei re di Israele e di Giuda; per le loro colpe furono deportati in Babilonia. <sup id="toc_374">2</sup>I primi abitanti che si erano ristabiliti nelle loro proprietà, nelle loro città, erano Israeliti, sacerdoti, leviti e oblati.</p>
  <p><sup id="toc_375">3</sup>In Gerusalemme abitavano figli di Giuda, di Beniamino, di Èfraim e di Manàsse. <sup id="toc_376">4</sup>Figli di Giuda: Utai, figlio di Ammiud, figlio di Omri, figlio di Imri, figlio di Bani dei figli di Perez, figlio di Giuda. <sup id="toc_377">5</sup>Dei Siloniti: Asaia il primogenito e i suoi figli. <sup id="toc_378">6</sup>Dei figli di Zerach: Ieuèl e seicentonovanta suoi fratelli.</p>
  <p><sup id="toc_379">7</sup>Dei figli di Beniamino: Sallu figlio di Mesullàm, figlio di Odavia, figlio di Assenua, <sup id="toc_380">8</sup>Ibnia, figlio di Ierocam, Ela, figlio di Uzzi, figlio di Micri, e Mesullàm, figlio di Sefatia, figlio di Reuel, figlio di Ibnia. <sup id="toc_381">9</sup>I loro fratelli, secondo le loro genealogie, erano novecentocinquantasei; tutti costoro erano capi delle loro famiglie.</p>
  <p><sup id="toc_382">10</sup>Dei sacerdoti: Iedaia, Ioarib, Iachin <sup id="toc_383">11</sup>e Azaria, figlio di Chelkia, figlio di Mesullàm, figlio di Zadòk, figlio di Meraiòt, figlio di Achitùb, capo del tempio, <sup id="toc_384">12</sup>Adaia, figlio di Ierocam, figlio di Pascur, figlio di Malchia, e Maasai, figlio di Adièl, figlio di Iaczèra, figlio di Mesullàm, figlio di Mesillemìt, figlio di Immer. <sup id="toc_385">13</sup>I loro fratelli, capi dei loro casati, erano millesettecentosessanta, uomini abili in ogni lavoro per il servizio del tempio.</p>
  <p><sup id="toc_386">14</sup>Dei Leviti: Semaia, figlio di Cassub, figlio di Azrikam, figlio di Casabià dei figli di Merari, <sup id="toc_387">15</sup>Bakbakar, Cheresh, Galal, Mattania, figlio di Mica, figlio di Zikri, figlio di Asaf, <sup id="toc_388">16</sup>Abdia, figlio di Semaia, figlio di Galal, figlio di Idutun, e Berechia, figlio di Asa, figlio di Elkana, che abitava nei villaggi dei Netofatiti.</p>
  <p><sup id="toc_389">17</sup>Dei portieri: Sallùm, Akkub, Talmon, Achiman e i loro fratelli. Sallùm era il capo <sup id="toc_390">18</sup>e sta fino ad oggi alla porta del re a oriente. Costoro erano i portieri degli accampamenti dei figli di Levi: <sup id="toc_391">19</sup>Sallùm figlio di Kore, figlio di Ebiasàf, figlio di Korach, e i suoi fratelli, i Korachiti, della casa di suo padre, attendevano al servizio liturgico; erano custodi della soglia della tenda; i loro padri custodivano l’ingresso nell’accampamento del Signore. <sup id="toc_392">20</sup>Pincas, figlio di Eleàzaro, prima era loro capo – il Signore sia con lui! –. <sup id="toc_393">21</sup>Zaccaria, figlio di Meselemia, custodiva la porta della tenda del convegno. <sup id="toc_394">22</sup>Tutti costoro, scelti come custodi della soglia, erano duecentododici; erano iscritti nelle genealogie nei loro villaggi. Li avevano stabiliti nell’ufficio per la loro fedeltà Davide e il veggente Samuele. <sup id="toc_395">23</sup>Essi e i loro figli avevano la responsabilità delle porte nel tempio, cioè nella casa della tenda. <sup id="toc_396">24</sup>C’erano portieri ai quattro lati: oriente, occidente, settentrione e meridione. <sup id="toc_397">25</sup>I loro fratelli, che abitavano nei loro villaggi, talvolta dovevano andare con loro per sette giorni. <sup id="toc_398">26</sup>Poiché erano sempre in funzione, quei quattro capiportieri – essi erano leviti – controllavano le stanze e i tesori del tempio. <sup id="toc_399">27</sup>Alloggiavano intorno al tempio, perché a loro incombeva la sua custodia e la sua apertura ogni mattina. <sup id="toc_400">28</sup>Di essi alcuni controllavano gli arredi liturgici, che contavano quando li portavano dentro e quando li riportavano fuori. <sup id="toc_401">29</sup>Alcuni erano incaricati degli arredi, di tutti gli oggetti del santuario, della farina, del vino, dell’olio e degli aromi. <sup id="toc_402">30</sup>Alcuni figli dei sacerdoti preparavano le sostanze aromatiche per i profumi.</p>
  <p><sup id="toc_403">31</sup>Il levita Mattatia, primogenito di Sallùm il Korachita, per la sua fedeltà era incaricato di ciò che si preparava nei tegami. <sup id="toc_404">32</sup>Tra i figli dei Keatiti, alcuni loro fratelli badavano ai pani dell’offerta da disporre ogni sabato.</p>
  <p><sup id="toc_405">33</sup>Questi erano i cantori, capi di casati levitici; liberi da altri compiti, abitavano nelle stanze del tempio, perché giorno e notte erano in attività. <sup id="toc_406">34</sup>Questi erano i capi delle famiglie levitiche secondo le loro genealogie; essi abitavano in Gerusalemme.</p>
  <p><sup id="toc_407">35</sup>In Gàbaon abitavano il padre di Gàbaon, Ieiel, la cui moglie si chiamava Maaca. <sup id="toc_408">36</sup>Suo figlio primogenito era Abdon, quindi Zur, Kis, Baal, Ner, Nadàb, <sup id="toc_409">37</sup>Ghedor, Achio, Zaccaria e Miklòt. <sup id="toc_410">38</sup>Miklòt generò Simeàm. Anch’essi abitavano in Gerusalemme con i fratelli, di fronte a loro. <sup id="toc_411">39</sup>Ner generò Kis; Kis generò Saul; Saul generò Giònata, Malchisùa, Abinadàb e Is-Bàal. <sup id="toc_412">40</sup>Figlio di Giònata: Merib-Bàal; Merib-Bàal generò Mica. <sup id="toc_413">41</sup>Figli di Mica: Piton, Melek e Tacrea. <sup id="toc_414">42</sup>Acaz generò Iaara; Iaara generò Alèmet, Azmàvet e Zimrì; Zimrì generò Moza. <sup id="toc_415">43</sup>Moza generò Binea, di cui fu figlio Refaia, di cui fu figlio Eleasa, di cui fu figlio Azel. <sup id="toc_416">44</sup>Azel ebbe sei figli, che si chiamavano Azrikam, Bocru, Ismaele, Searia, Abdia e Canan; questi erano figli di Azel.</p>
  <h3 id="toc_417">10</h3>
  <p><sup id="toc_418">1</sup>I Filistei attaccarono Israele; gli Israeliti fuggirono davanti ai Filistei e caddero, colpiti a morte, sul monte Gelboe. <sup id="toc_419">2</sup>I Filistei inseguirono molto da vicino Saul e i suoi figli e uccisero Giònata, Abinadàb e Malchisùa, figli di Saul. <sup id="toc_420">3</sup>La battaglia si riversò tutta su Saul; sorpreso dagli arcieri, fu ferito da tali tiratori. <sup id="toc_421">4</sup>Allora Saul disse al suo scudiero: “Prendi la spada e trafiggimi; altrimenti verranno quei non circoncisi e infieriranno contro di me”. Ma lo scudiero, in preda a forte paura, non volle. Saul allora, presa la spada, vi si gettò sopra. <sup id="toc_422">5</sup>Anche lo scudiero, visto che Saul era morto, si gettò sulla spada e morì. <sup id="toc_423">6</sup>Così finì Saul con i tre figli; tutta la sua famiglia perì insieme. <sup id="toc_424">7</sup>Quando tutti gli Israeliti della valle constatarono che i loro erano fuggiti e che erano morti Saul e i suoi figli, abbandonarono le loro città e fuggirono. Vennero i Filistei e vi si insediarono.</p>
  <p><sup id="toc_425">8</sup>Il giorno dopo i Filistei andarono a spogliare i cadaveri e trovarono Saul e i suoi figli che giacevano sul monte Gelboe. <sup id="toc_426">9</sup>Lo spogliarono asportandogli il capo e le armi; quindi inviarono per tutto il paese filisteo ad annunziare la vittoria ai loro idoli e al popolo. <sup id="toc_427">10</sup>Depositarono le sue armi nel tempio del loro dio; il teschio l’inchiodarono nel tempio di Dagon.</p>
  <p><sup id="toc_428">11</sup>Quando gli abitanti di Iabes vennero a sapere ciò che i Filistei avevano fatto a Saul, <sup id="toc_429">12</sup>tutti i loro guerrieri andarono a prelevare il cadavere di Saul e i cadaveri dei suoi figli e li portarono in Iabes; seppellirono le loro ossa sotto la quercia in Iabes, quindi digiunarono per sette giorni.</p>
  <p><sup id="toc_430">13</sup>Così Saul morì a causa della sua infedeltà al Signore, perché non ne aveva ascoltato la parola e perché aveva evocato uno spirito per consultarlo. <sup id="toc_431">14</sup>Non aveva consultato il Signore; per questo il Signore lo fece morire e trasferì il regno a Davide figlio di Iesse.</p>
  <h3 id="toc_432">11</h3>
  <p><sup id="toc_433">1</sup>Tutti gli Israeliti si raccolsero intorno a Davide in Ebron e gli dissero: “Ecco noi siamo tue ossa e tua carne. <sup id="toc_434">2</sup>Anche prima, quando regnava Saul, tu guidavi nei movimenti le truppe di Israele. Inoltre il Signore tuo Dio ti ha detto: Tu pascerai il mio popolo, Israele; tu sarai capo del mio popolo Israele”. <sup id="toc_435">3</sup>Tutti gli anziani di Israele si presentarono al re in Ebron. Davide concluse con loro un’alleanza in Ebron davanti al Signore. Con l’unzione consacrarono Davide re su Israele, secondo la parola pronunziata dal Signore per mezzo di Samuele.</p>
  <p><sup id="toc_436">4</sup>Davide con tutto Israele marciò contro Gerusalemme, cioè Gebus, ove c’erano i Gebusei, abitanti del paese. <sup id="toc_437">5</sup>Ma gli abitanti di Gebus dissero a Davide: “Tu qui non entrerai”. Ma Davide prese la cittadella di Sion, che è la città di Davide. <sup id="toc_438">6</sup>Davide aveva detto: “Chi colpirà per primo i Gebusei diventerà capo e principe”. Salì per primo Ioab, figlio di Zeruià, che divenne così capo. <sup id="toc_439">7</sup>Davide si stabilì nella cittadella, che perciò fu chiamata città di Davide. <sup id="toc_440">8</sup>Egli fortificò la città tutt’intorno, dal Millo per tutto il suo perimetro; Ioab restaurò il resto della città. <sup id="toc_441">9</sup>Davide cresceva sempre più in potenza e il Signore degli eserciti era con lui.</p>
  <p><sup id="toc_442">10</sup>Questi sono i capi dei prodi di Davide, che si erano affermati con il valore nel suo regno e che, insieme con tutto Israele, lo avevano costituito re, secondo la parola del Signore nei riguardi di Israele. <sup id="toc_443">11</sup>Ecco l’elenco dei prodi di Davide: Iasobeam figlio di un Cacmonita, capo dei Tre; egli brandì la lancia su trecento vittime in una sola volta. <sup id="toc_444">12</sup>Dopo di lui c’era Eleàzaro figlio di Dodo, l’Acochita; era uno dei tre prodi. <sup id="toc_445">13</sup>Egli fu con Davide in Pas-Dammim. I Filistei vi si erano riuniti per combattere; c’era un campo pieno di orzo. La truppa fuggì di fronte ai Filistei. <sup id="toc_446">14</sup>Egli allora si appostò in mezzo al campo, lo difese e sconfisse i Filistei; così il Signore operò una grande vittoria.</p>
  <p><sup id="toc_447">15</sup>Scesero tre dei trenta capi sulla roccia presso Davide, nella fortezza di Adullàm; il campo dei Filistei si estendeva nella valle di Rèfaim. <sup id="toc_448">16</sup>Davide era nella fortezza, mentre un presidio di Filistei era in Betlemme. <sup id="toc_449">17</sup>Davide ebbe un desiderio che espresse a parole: “Potessi bere l’acqua della cisterna che sta alla porta di Betlemme!”. <sup id="toc_450">18</sup>I tre attraversarono il campo dei Filistei, attinsero l’acqua dalla cisterna che era alla porta di Betlemme e la portarono a Davide, ma egli non volle berla; la versò in libazione al Signore. <sup id="toc_451">19</sup>Egli disse: “Mi guardi il mio Dio dal compiere una cosa simile. Dovrei bere il sangue di quegli uomini insieme con la loro vita? Difatti l’hanno portata a rischio della propria vita”. Non volle berla. Tali gesta compirono i tre prodi.</p>
  <p><sup id="toc_452">20</sup>Abisài fratello di Ioab era capo dei Trenta. Egli brandì la lancia contro trecento vittime e così divenne famoso fra i Trenta. <sup id="toc_453">21</sup>Fu stimato doppiamente fra i Trenta; divenne loro capo, ma non giunse ad eguagliare i Tre.</p>
  <p><sup id="toc_454">22</sup>Benaià, da Kabzeèl, era figlio di Ioiadà, uomo valoroso e pieno di prodezze. Egli uccise i due figli di Arièl di Moab; inoltre, sceso in una cisterna in un giorno di neve, vi uccise un leone. <sup id="toc_455">23</sup>Egli uccise anche un Egiziano alto cinque cubiti, il quale aveva in mano una lancia come un subbio di tessitore; gli andò incontro con un bastone, strappò la lancia dalla mano dell’Egiziano e lo uccise con la stessa lancia. <sup id="toc_456">24</sup>Tale gesta compì Benaià, figlio di Ioiadà; egli divenne famoso fra i trenta prodi. <sup id="toc_457">25</sup>Fra i Trenta fu molto stimato, ma non giunse a eguagliare i Tre. Davide lo mise a capo della sua guardia del corpo.</p>
  <p><sup id="toc_458">26</sup>Ecco i prodi valorosi: Asaèl fratello di Ioab, Elcanan figlio di Dodo, di Betlemme, <sup id="toc_459">27</sup>Sammòt di Charod, Chelez di Pelet, <sup id="toc_460">28</sup>Ira figlio di Ikkes di Tekòa, Abièzer di Anatòt, <sup id="toc_461">29</sup>Sibbekai di Cusa, Ilai di Acoch, <sup id="toc_462">30</sup>Macrai di Netofa, Cheled figlio di Baana, di Netofa, <sup id="toc_463">31</sup>Itai figlio di Ribai, di Gàbaa dei figli di Beniamino, Benaià di Piraton, <sup id="toc_464">32</sup>Curai di Nacale-Gaas, Abiel di Arbot, <sup id="toc_465">33</sup>Azmàvet di Bacurìm, Eliacba di Saalbon, <sup id="toc_466">34</sup>Iasen di Gun, Giònata figlio di Saghe, di Charar, <sup id="toc_467">35</sup>Achiam figlio di Sacar, di Carar, Elifèlet figlio di Ur, <sup id="toc_468">36</sup>Efer di Mechera, Achia di Pelon, <sup id="toc_469">37</sup>Chezro del Carmelo, Naarai figlio di Ezbai, <sup id="toc_470">38</sup>Gioele fratello di Natàn, Mibcar figlio di Agri, <sup id="toc_471">39</sup>Zelek l’Ammonita, Nacrai di Berot, scudiero di Ioab figlio di Zeruià, <sup id="toc_472">40</sup>Ira di Ieter, Gareb di Ieter, <sup id="toc_473">41</sup>Uria l’Hittita, Zabad figlio di Aclai, <sup id="toc_474">42</sup>Adina figlio di Zisa il Rubenita, capo dei Rubeniti, e con lui altri trenta, <sup id="toc_475">43</sup>Canan, figlio di Maaca, Giòsafat di Meten, <sup id="toc_476">44</sup>Uzzia di Astarot, Sama e Ieiel, figli di Cotam di Aroer, <sup id="toc_477">45</sup>Iediael figlio di Simri e Ioca suo fratello, di Tisi, <sup id="toc_478">46</sup>Eliel di Macavim, Ieribài e Osea, figli di Elnaam, Itma il Moabita, <sup id="toc_479">47</sup>Elièl, Obed e Iaasièl di Zoba.</p>
  <h3 id="toc_480">12</h3>
  <p><sup id="toc_481">1</sup>Questi sono gli uomini che raggiunsero Davide in Ziklàg, quando ancora fuggiva di fronte a Saul, figlio di Kis. Essi erano i prodi che l’aiutarono in guerra. <sup id="toc_482">2</sup>Erano armati d’arco e sapevano tirare frecce e sassi con la destra e con la sinistra; erano della tribù di Beniamino, fratelli di Saul: <sup id="toc_483">3</sup>Achièzer, il capo, e Ioas figli di Semaa, di Gàbaa; Ieziel e Pelet figli di Azmàvet; Beraca e Ieu di Anatòt; <sup id="toc_484">4</sup>Ismaia di Gàbaon, prode fra i Trenta e capo dei Trenta; <sup id="toc_485">5</sup>Geremia, Iacaziel, Giovanni e Iozabàd di Ghedera; <sup id="toc_486">6</sup>Eleuzai, Ierimòt, Bealia, Semaria, Sefatia di Carif; <sup id="toc_487">7</sup>Elkana, Issia, Azarel, Ioezer, Iosgibeam, Korachiti; <sup id="toc_488">8</sup>Oela e Zebadia figli di Ierocam, di Ghedor.</p>
  <p><sup id="toc_489">9</sup>Dei Gaditi alcuni uomini passarono a Davide nella fortezza del deserto; erano uomini valorosi, guerrieri pronti a combattere, abili nell’uso dello scudo e della lancia; sembravano leoni ed erano agili come gazzelle sui monti: <sup id="toc_490">10</sup>Ezer era il capo, Abdia il secondo, Eliàb il terzo, <sup id="toc_491">11</sup>Mismanna il quarto, Geremia il quinto, <sup id="toc_492">12</sup>Attài il sesto, Eliel il settimo, <sup id="toc_493">13</sup>Giovanni l’ottavo, Elzabàd il nono, <sup id="toc_494">14</sup>Geremia il decimo, Makbannai l’undecimo. <sup id="toc_495">15</sup>Costoro erano discendenti di Gad, capi dell’esercito; il più piccolo ne comandava cento e il più grande mille. <sup id="toc_496">16</sup>Questi attraversarono il Giordano nel primo mese dell’anno, mentre era in piena su tutte le rive, e misero in fuga tutti gli abitanti della valle a oriente e a occidente.</p>
  <p><sup id="toc_497">17</sup>Alcuni dei figli di Beniamino e di Giuda andarono da Davide fino alla sua fortezza. <sup id="toc_498">18</sup>Davide uscì loro incontro e presa la parola disse loro: “Se siete venuti da me con intenzioni pacifiche per aiutarmi, sono disposto a unirmi a voi; ma se venite per tradirmi e consegnarmi ai miei avversari, mentre io non mi abbandono affatto alla violenza, il Dio dei nostri padri veda e punisca”. <sup id="toc_499">19</sup>Allora lo spirito invase Amasài, capo dei Trenta:</p>
  <p class="testo_rientrato">“Siamo tuoi, Davide;<br/>
&#160;&#160;&#160;&#160; con te, figlio di Iesse!<br/>
Pace, pace a te,<br/>
&#160;&#160;&#160;&#160; pace a chi ti aiuta,<br/>
perché il tuo Dio ti aiuta”.</p>
  <p>Davide li accolse e li costituì capi di schiere.</p>
  <p><sup id="toc_500">20</sup>Anche da Manàsse passarono a Davide, mentre insieme con i Filistei marciava in guerra contro Saul. Egli però non li aiutò perché nel consiglio i capi dei Filistei lo rimandarono dicendo: “A scapito delle nostre teste, egli passerebbe a Saul suo signore”. <sup id="toc_501">21</sup>Mentre erano diretto a Ziklàg, passarono dalla sua parte i manassiti Adnach, Iozabàd, Iediaèl, Michele, Iozabàd, Eliu e Zilletai, capi di migliaia nella tribù di Manàsse. <sup id="toc_502">22</sup>Essi aiutarono Davide contro i razziatori, perché erano tutti valorosi, e divennero capi dell’esercito. <sup id="toc_503">23</sup>In verità ogni giorno passavano dalla parte di Davide per aiutarlo e così il suo divenne un accampamento enorme.</p>
  <p><sup id="toc_504">24</sup>Ecco le cifre dei capi armati che passarono a Davide in Ebron per effettuare, secondo l’ordine del Signore, il trasferimento del regno da Saul a lui.</p>
  <p><sup id="toc_505">25</sup>Dei figli di Giuda, che portavano scudo e lancia: seimilaottocento armati.</p>
  <p><sup id="toc_506">26</sup>Dei figli di Simeone, uomini valorosi in guerra: settemilacento.</p>
  <p><sup id="toc_507">27</sup>Dei figli di Levi: quattromilaseicento, <sup id="toc_508">28</sup>Inoltre Ioiadà, capo della famiglia di Aronne, e con lui tremilasettecento <sup id="toc_509">29</sup>e Zadòk, giovane molto valoroso, e il casato con i ventidue capi.</p>
  <p><sup id="toc_510">30</sup>Dei figli di Beniamino, fratelli di Saul: tremila, perché in massima parte essi rimasero al servizio della casa di Saul.</p>
  <p><sup id="toc_511">31</sup>Dei figli di Èfraim: ventimilaottocento uomini valorosi, celebri nei loro casati.</p>
  <p><sup id="toc_512">32</sup>Di metà della tribù di Manàsse: diciottomila, scelti singolarmente per partecipare alla nomina di Davide a re.</p>
  <p><sup id="toc_513">33</sup>Dei figli di Ìssacar, che conoscevano bene i vari tempi sì da sapere che dovesse fare Israele nei singoli casi: duecento capi e tutti i loro fratelli alle loro dipendenze.</p>
  <p><sup id="toc_514">34</sup>Di Zàbulon: cinquantamila, arruolati in un esercito, pronti per la battaglia con tutte le armi da guerra, disposti ad aiutare senza doppiezza.</p>
  <p><sup id="toc_515">35</sup>Di Nèftali: mille capi e con loro trentasettemila dotati di scudo e di lancia.</p>
  <p><sup id="toc_516">36</sup>Dei Daniti: ventottomilaseicento, armati per la guerra.</p>
  <p><sup id="toc_517">37</sup>Di Aser: quarantamila guerrieri, pronti per la battaglia.</p>
  <p><sup id="toc_518">38</sup>Dalla Transgiordania, ossia dei Rubeniti, dei Gaditi e di metà della tribù di Manàsse: centoventimila con tutte le armi di guerra.</p>
  <p><sup id="toc_519">39</sup>Tutti costoro, guerrieri pronti a marciare, con cuore leale si presentarono in Ebron per proclamare Davide re su tutto Israele; anche il resto di Israele era concorde nel proclamare re Davide. <sup id="toc_520">40</sup>Rimasero lì con Davide tre giorni mangiando e bevendo quanto i fratelli avevano preparato per loro. <sup id="toc_521">41</sup>Anche i loro vicini e perfino da Ìssacar, da Zàbulon e da Nèftali avevano portato cibarie con asini, cammelli, muli e buoi: farina, schiacciate di fichi, uva passa, vino, olio, buoi e pecore in gran quantità, perché c’era allegria in Israele.</p>
  <h3 id="toc_522">13</h3>
  <p><sup id="toc_523">1</sup>Davide si consigliò con i capi di migliaia e di centinaia e con tutti i prìncipi. <sup id="toc_524">2</sup>A tutta l’assemblea d’Israele Davide disse: “Se vi piace e se il Signore nostro Dio lo consente, comunichiamo ai nostri fratelli rimasti in tutte le regioni di Israele, ai sacerdoti e ai leviti nelle città dei loro pascoli, di radunarsi presso di noi. <sup id="toc_525">3</sup>Così riporteremo l’arca del nostro Dio qui presso di noi, perché non ce ne siamo più curati dal tempo di Saul”. <sup id="toc_526">4</sup>Tutti i partecipanti all’assemblea approvarono che si facesse così, perché la proposta parve giusta agli occhi di tutto il popolo.</p>
  <p><sup id="toc_527">5</sup>Davide convocò tutto Israele, da Sicor d’Egitto fino al passo di Amat, per trasportare l’arca di Dio da Kiriat-Iearìm. <sup id="toc_528">6</sup>Davide con tutto Israele salì a Baala, in Kiriat-Iearìm, che apparteneva a Giuda, per prendere di là l’arca di Dio, chiamata: Il Signore seduto sui cherubini. <sup id="toc_529">7</sup>Dalla casa di Abinadàb trasportarono l’arca di Dio su un carro nuovo; Uzza e Achio guidavano il carro. <sup id="toc_530">8</sup>Davide e tutto Israele danzavano con tutte le forze davanti a Dio, cantando e suonando cetre, arpe, timpani, cembali e trombe. <sup id="toc_531">9</sup>Giunti all’aia di Chidon, Uzza stese la mano per trattenere l’arca, perché i buoi la facevano barcollare. <sup id="toc_532">10</sup>Ma l’ira del Signore divampò contro Uzza e lo colpì perché aveva steso la mano sull’arca. Così egli morì lì davanti a Dio. <sup id="toc_533">11</sup>Davide si rattristò, perché il Signore era sceso con ira contro Uzza e chiamò quel luogo Perez-Uzza, nome ancora in uso.</p>
  <p><sup id="toc_534">12</sup>In quel giorno Davide ebbe paura di Dio e pensò: “Come potrei condurre presso di me l’arca di Dio?”. <sup id="toc_535">13</sup>Così Davide non portò l’arca presso di sé nella città di Davide, ma la diresse verso la casa di Obed-Èdom di Gat. <sup id="toc_536">14</sup>L’arca di Dio rimase nella casa di Obed-Èdom tre mesi. Il Signore benedisse la casa di Obed-Èdom e quanto gli apparteneva.</p>
  <h3 id="toc_537">14</h3>
  <p><sup id="toc_538">1</sup>Chiram, re di Tiro, mandò messaggeri a Davide con legno di cedro, muratori e falegnami per costruirgli una casa. <sup id="toc_539">2</sup>Davide allora riconobbe che il Signore l’aveva confermato re su Israele e che il suo regno era molto esaltato a causa del suo popolo Israele.</p>
  <p><sup id="toc_540">3</sup>Davide prese altre mogli in Gerusalemme e generò figli e figlie. <sup id="toc_541">4</sup>I figli che gli erano nati in Gerusalemme si chiamavano Sammua, Sobab, Natàn, Salomone, <sup id="toc_542">5</sup>Ibcar, Elisua, Elipelet, <sup id="toc_543">6</sup>Noga, Nefeg, Iafia, <sup id="toc_544">7</sup>Elisamà, Beeliada ed Elifèlet.</p>
  <p><sup id="toc_545">8</sup>Quando i Filistei seppero che Davide era stato unto re su tutto Israele, vennero tutti per impadronirsi di lui. Appena ne fu informato, Davide uscì loro incontro. <sup id="toc_546">9</sup>I Filistei giunsero e si sparsero per la valle di Rèfaim. <sup id="toc_547">10</sup>Davide consultò Dio: “Se marcio contro i Filistei, li metterai nelle mie mani?”. Il Signore rispose: “Marcia; li metterò nelle tue mani”. <sup id="toc_548">11</sup>Quelli vennero a Baal-Perazìm e là Davide li sconfisse. Questi disse: “Dio ha aperto per mio mezzo una breccia fra i miei nemici, come una breccia prodotta dall’acqua”; per questo il luogo fu chiamato Baal-Perazìm. <sup id="toc_549">12</sup>I Filistei vi abbandonarono i loro idoli e Davide ordinò: “Brucino tra le fiamme!”.</p>
  <p><sup id="toc_550">13</sup>Di nuovo i Filistei tornarono a invadere la valle. <sup id="toc_551">14</sup>Davide consultò ancora Dio, che gli rispose: “Non seguirli; aggirali e raggiungili dalla parte di Becoim. <sup id="toc_552">15</sup>Quando sentirai rumore di passi fra le cime degli alberi, allora uscirai a combattere, perché Dio ti precederà per colpire l’accampamento dei Filistei”. <sup id="toc_553">16</sup>Davide fece come Dio gli aveva comandato. Sbaragliò l’esercito dei Filistei da Gàbaon fino a Ghezer. <sup id="toc_554">17</sup>La fama di Davide si diffuse in tutti i paesi, mentre il Signore lo rendeva terribile fra tutte le genti.</p>
  <h3 id="toc_555">15</h3>
  <p><sup id="toc_556">1</sup>Egli si costruì edifici nella città di Davide, preparò il posto per l’arca di Dio ed eresse per essa una tenda. <sup id="toc_557">2</sup>Allora Davide disse: “Nessuno, se non i leviti, porti l’arca di Dio, perché Dio li ha scelti come portatori dell’arca e come suoi ministri per sempre”.</p>
  <p><sup id="toc_558">3</sup>Davide convocò tutto Israele in Gerusalemme per trasportare l’arca del Signore nel posto che le aveva preparato. <sup id="toc_559">4</sup>Davide radunò i figli di Aronne e i leviti. <sup id="toc_560">5</sup>Dei figli di Keat: Urièl il capo con i centoventi fratelli; <sup id="toc_561">6</sup>dei figli di Merari: Asaia il capo con i duecentoventi fratelli; <sup id="toc_562">7</sup>dei figli di Gherson: Gioele il capo con i centotrenta fratelli; <sup id="toc_563">8</sup>dei figli di Elisafan: Semaia il capo con i duecento fratelli; <sup id="toc_564">9</sup>dei figli di Ebron: Eliel il capo con gli ottanta fratelli; <sup id="toc_565">10</sup>dei figli di Uzziel: Amminadàb il capo con i centodieci fratelli.</p>
  <p><sup id="toc_566">11</sup>Davide chiamò i sacerdoti Zadòk ed Ebiatàr e i leviti Urièl, Asaia, Gioele, Semaia, Eliel e Amminadàb <sup id="toc_567">12</sup>e disse loro: “Voi siete i capi dei casati levitici. Santificatevi, voi e i vostri fratelli. Quindi trasportate l’arca del Signore, Dio di Israele, nel posto che io le ho preparato. <sup id="toc_568">13</sup>Poiché la prima volta voi non c’eravate, il Signore nostro Dio si irritò con noi; non c’eravamo infatti rivolti a voi, come conveniva”.</p>
  <p><sup id="toc_569">14</sup>I sacerdoti e i leviti si santificarono per trasportare l’arca del Signore Dio di Israele. <sup id="toc_570">15</sup>I figli dei leviti sollevarono l’arca di Dio sulle loro spalle per mezzo di stanghe, come aveva prescritto Mosè sulla parola del Signore. <sup id="toc_571">16</sup>Davide disse ai capi dei leviti di mandare i loro fratelli, i cantori con gli strumenti musicali, arpe, cetre e cembali, perché, levando la loro voce, facessero udire i suoni di gioia. <sup id="toc_572">17</sup>I leviti destinarono Eman figlio di Gioele, Asaf uno dei suoi fratelli, figlio di Berechia, e, fra i figli di Merari, loro fratelli, Etan figlio di Kusaia. <sup id="toc_573">18</sup>Con loro c’erano i loro fratelli di secondo grado: Zaccaria, Uzziel, Semiramot, Iechièl, Unni, Eliel, Benaià, Maaseia, Mattatia, Elifel, Micneia, Obed-Èdom e Ieièl portieri. <sup id="toc_574">19</sup>I cantori Eman, Asaf ed Etan usavano cembali di bronzo per il loro suono squillante. <sup id="toc_575">20</sup>Zaccaria, Uzziel, Semiramot, Iechièl, Unni, Eliàb, Maaseia e Benaià suonavano arpe in sordina. <sup id="toc_576">21</sup>Mattatia, Elifel, Micneia, Obed-Èdom, Ieièl, Azaria suonavano sull’ottava per dare il tono. <sup id="toc_577">22</sup>Chenania, capo dei leviti, dirigeva l’esecuzione, perché era esperto. <sup id="toc_578">23</sup>Berechia ed Elkana facevano da portieri presso l’arca. <sup id="toc_579">24</sup>I sacerdoti Sebania, Giòsafat, Netaneèl, Amasài, Zaccaria, Benaià, Eliezer suonavano le trombe davanti all’arca di Dio; Obed-Èdom e Iechièl facevano da portieri presso l’arca.</p>
  <p><sup id="toc_580">25</sup>Davide, gli anziani di Israele e i capi di migliaia procedettero con gioia al trasporto dell’arca dell’alleanza del Signore dalla casa di Obed-Èdom. <sup id="toc_581">26</sup>Poiché Dio assisteva i leviti che portavano l’arca dell’alleanza del Signore, si sacrificarono sette giovenchi e sette arieti. <sup id="toc_582">27</sup>Davide indossava un manto di bisso, come pure tutti i leviti che portavano l’arca, i cantori e Chenania che dirigeva l’esecuzione. Davide aveva inoltre un <i>efod</i>
di lino. <sup id="toc_583">28</sup>Tutto Israele accompagnava l’arca dell’alleanza del Signore con grida, con suoni di corno, con trombe e con cembali, suonando arpe e cetre. <sup id="toc_584">29</sup>Quando l’arca dell’alleanza del Signore giunse alla città di Davide, Mical, figlia di Saul, guardando dalla finestra, vide il re danzare e saltare; lo disprezzò in cuor suo.</p>
  <h3 id="toc_585">16</h3>
  <p><sup id="toc_586">1</sup>Così introdussero e collocarono l’arca di Dio al centro della tenda eretta per essa da Davide; offrirono olocausti e sacrifici di comunione a Dio. <sup id="toc_587">2</sup>Terminati gli olocausti e i sacrifici di comunione, Davide benedisse il popolo in nome del Signore. <sup id="toc_588">3</sup>Distribuì a tutti gli Israeliti, uomini e donne, una pagnotta, una porzione di carne e una schiacciata d’uva.</p>
  <p><sup id="toc_589">4</sup>Egli stabilì che alcuni leviti stessero davanti all’arca del Signore come ministri per celebrare, ringraziare e lodare il Signore, Dio di Israele. <sup id="toc_590">5</sup>Erano Asaf il capo, Zaccaria il suo secondo, Uzzièl, Semiramot, Iechièl, Mattatia, Eliàb, Benaià, Obed-Èdom e Ieièl, che suonavano strumenti musicali, arpe e cetre; Asaf suonava i cembali. <sup id="toc_591">6</sup>I sacerdoti Benaià e Iacazièl con le trombe erano sempre davanti all’arca dell’alleanza di Dio. <sup id="toc_592">7</sup>Proprio in quel giorno Davide per la prima volta affidò ad Asaf e ai suoi fratelli questa lode al Signore:</p>
  <p class="testo_rientrato"><sup id="toc_593">8</sup>Lodate il Signore, acclamate il suo nome;<br/>
&#160;&#160;&#160;&#160; manifestate ai popoli le sue gesta.<br/> <sup id="toc_594">9</sup>Cantate in suo onore, inneggiate a lui,<br/>
&#160;&#160;&#160;&#160; ripetete tutti i suoi prodigi.<br/> <sup id="toc_595">10</sup>Gloriatevi sul suo santo nome;<br/>
&#160;&#160;&#160;&#160; gioisca il cuore di quanti ricercano il Signore.<br/> <sup id="toc_596">11</sup>Cercate il Signore e la sua forza,<br/>
&#160;&#160;&#160;&#160; ricercate sempre il suo volto.<br/> <sup id="toc_597">12</sup>Ricordate i prodigi che egli ha compiuti,<br/>
&#160;&#160;&#160;&#160; i suoi miracoli e i giudizi della sua bocca.<br/> <sup id="toc_598">13</sup>Stirpe di Israele suo servo,<br/>
&#160;&#160;&#160;&#160; figli di Giacobbe, suoi eletti,<br/> <sup id="toc_599">14</sup>egli, il Signore, è il nostro Dio;<br/>
&#160;&#160;&#160;&#160; in tutta la terra fanno legge i suoi giudizi.<br/> <sup id="toc_600">15</sup>Si ricorda sempre dell’alleanza,<br/>
&#160;&#160;&#160;&#160; della parola data a mille generazioni,<br/> <sup id="toc_601">16</sup>dell’alleanza conclusa con Abramo,<br/>
&#160;&#160;&#160;&#160; del giuramento fatto a Isacco,<br/> <sup id="toc_602">17</sup>confermato a Giacobbe come statuto,<br/>
&#160;&#160;&#160;&#160; a Israele come alleanza perenne:<br/> <sup id="toc_603">18</sup>“A te darò il paese di Canaan,<br/>
&#160;&#160;&#160;&#160; come tua parte di eredità”.<br/> <sup id="toc_604">19</sup>Eppure costituivano un piccolo numero;<br/>
&#160;&#160;&#160;&#160; erano pochi e per di più stranieri nel paese.<br/> <sup id="toc_605">20</sup>Passarono dall’una all’altra nazione,<br/>
&#160;&#160;&#160;&#160; da un regno a un altro popolo.<br/> <sup id="toc_606">21</sup>Egli non tollerò che alcuno li opprimesse;<br/>
&#160;&#160;&#160;&#160; per essi egli castigò i re:<br/> <sup id="toc_607">22</sup>“Non toccate i miei consacrati,<br/>
&#160;&#160;&#160;&#160; non maltrattate i miei profeti”.</p>
  <p class="testo_rientrato"><sup id="toc_608">23</sup>Cantate al Signore, abitanti di tutta la terra;<br/>
&#160;&#160;&#160;&#160; annunziate ogni giorno la sua salvezza.<br/> <sup id="toc_609">24</sup>Proclamate fra i popoli la sua gloria,<br/>
&#160;&#160;&#160;&#160; fra tutte le nazioni i suoi prodigi.<br/> <sup id="toc_610">25</sup>Difatti grande è il Signore, degnissimo di lode<br/>
&#160;&#160;&#160;&#160; e tremendo sopra tutti gli dèi.<br/> <sup id="toc_611">26</sup>Tutti gli dèi venerati dai popoli sono un nulla;<br/>
&#160;&#160;&#160;&#160; il Signore, invece, ha formato il cielo.<br/> <sup id="toc_612">27</sup>Splendore e maestà stanno davanti a lui;<br/>
&#160;&#160;&#160;&#160; potenza e bellezza nel suo santuario.<br/> <sup id="toc_613">28</sup>Date per il Signore, stirpi dei popoli,<br/>
&#160;&#160;&#160;&#160; date per il Signore gloria e onore.<br/> <sup id="toc_614">29</sup>Date per il Signore gloria al suo nome;<br/>
&#160;&#160;&#160;&#160; con offerte presentatevi a lui.<br/>
&#160;&#160;&#160;&#160; Prostratevi al Signore in sacri ornamenti.<br/> <sup id="toc_615">30</sup>Tremate davanti a lui, abitanti di tutta la terra;<br/>
&#160;&#160;&#160;&#160; egli fissò il mondo sì che non crolli.<br/> <sup id="toc_616">31</sup>Gioiscano i cieli ed esulti la terra;<br/>
&#160;&#160;&#160;&#160; si dica fra i popoli: “Il Signore regna”.<br/> <sup id="toc_617">32</sup>Frema il mare con quanto contiene;<br/>
&#160;&#160;&#160;&#160; tripudi la campagna con quanto è in essa.<br/> <sup id="toc_618">33</sup>Gridino di giubilo gli alberi della foresta<br/>
&#160;&#160;&#160;&#160; di fronte al Signore, perché viene<br/>
&#160;&#160;&#160;&#160; per giudicare la terra.<br/> <sup id="toc_619">34</sup>Lodate il Signore, perché è buono,<br/>
&#160;&#160;&#160;&#160; perché la sua grazia dura sempre.<br/> <sup id="toc_620">35</sup>Dite: “Salvaci, Dio della nostra salvezza;<br/>
&#160;&#160;&#160;&#160; raccoglici, liberaci dalle genti<br/>
&#160;&#160;&#160;&#160; sì che possiamo celebrare il tuo santo nome,<br/>
&#160;&#160;&#160;&#160; gloriarci della tua lode.<br/> <sup id="toc_621">36</sup>Sia benedetto il Signore, Dio di Israele,<br/>
&#160;&#160;&#160;&#160; di secolo in secolo”.<br/>
&#160;&#160;&#160;&#160; E tutto il popolo disse: “Amen, alleluia”.</p>
  <p><sup id="toc_622">37</sup>Quindi Davide lasciò Asaf e i suoi fratelli davanti all’arca dell’alleanza del Signore, perché officiassero davanti all’arca secondo il rituale quotidiano; <sup id="toc_623">38</sup>lasciò Obed-Èdom figlio di Idutun, e Cosà, insieme con sessantotto fratelli, come portieri. <sup id="toc_624">39</sup>Egli incaricò della Dimora del Signore che era sull’altura di Gàbaon il sacerdote Zadòk e i suoi fratelli, <sup id="toc_625">40</sup>perché offrissero olocausti al Signore sull’altare degli olocausti per sempre, al mattino e alla sera, e compissero quanto è scritto nella legge che il Signore aveva imposta a Israele. <sup id="toc_626">41</sup>Con loro erano Eman, Idutun e tutti gli altri scelti e designati per nome perché lodassero il Signore, <i>perché la sua grazia dura sempre</i>. <sup id="toc_627">42</sup>Con loro avevano trombe e cembali per suonare e altri strumenti per il canto divino. I figli di Idutun erano incaricati della porta. <sup id="toc_628">43</sup>Infine tutto il popolo andò a casa e Davide tornò per salutare la sua famiglia.</p>
  <h3 id="toc_629">17</h3>
  <p><sup id="toc_630">1</sup>Una volta stabilitosi in casa, Davide disse al profeta Natan: “Ecco, io abito una casa di cedro mentre l’arca dell’alleanza del Signore sta sotto una tenda”. <sup id="toc_631">2</sup>Natan rispose a Davide: “Fa’ quanto desideri in cuor tuo, perché Dio è con te”.</p>
  <p><sup id="toc_632">3</sup>Ora in quella medesima notte questa parola di Dio fu rivolta a Natan: <sup id="toc_633">4</sup>“Va’ a riferire a Davide mio servo: Dice il Signore: Tu non mi costruirai la casa per la mia dimora. <sup id="toc_634">5</sup>Difatti io non ho mai abitato in una casa da quando feci uscire Israele dall’Egitto fino ad oggi. Io passai da una tenda all’altra e da una dimora all’altra. <sup id="toc_635">6</sup>Durante tutto il tempo in cui ho camminato insieme con tutto Israele non ho mai detto a qualcuno dei Giudici, ai quali avevo ordinato di pascere il mio popolo: Perché non mi avete costruito una casa di cedro? <sup id="toc_636">7</sup>Ora, riferirai al mio servo Davide: Dice il Signore degli eserciti: Io ti ho preso dal pascolo, mentre seguivi il gregge, per costituirti principe sul mio popolo Israele. <sup id="toc_637">8</sup>Sono stato con te in tutte le tue imprese; ho distrutto tutti i tuoi nemici davanti a te; renderò il tuo nome come quello dei più grandi personaggi sulla terra. <sup id="toc_638">9</sup>Destinerò un posto per il mio popolo Israele; ivi lo pianterò perché vi si stabilisca e non debba vivere ancora nell’instabilità e i malvagi non continuino ad angariarlo come una volta, <sup id="toc_639">10</sup>come quando misi i Giudici a capo di Israele. Umilierò tutti i tuoi nemici, mentre ingrandirò te. Il Signore ha intenzione di costruire a te una casa. <sup id="toc_640">11</sup>Quando i tuoi giorni saranno finiti e te ne andrai con i tuoi padri, susciterò un discendente dopo di te, uno dei tuoi figli, e gli renderò saldo il regno. <sup id="toc_641">12</sup>Costui mi costruirà una casa e io gli assicurerò il trono per sempre. <sup id="toc_642">13</sup>Io sarò per lui un padre e lui sarà per me un figlio; non ritirerò da lui il mio favore come l’ho ritirato dal tuo predecessore. <sup id="toc_643">14</sup>Io lo farò star saldo nella mia casa, nel mio regno; il suo trono sarà sempre stabile”.</p>
  <p><sup id="toc_644">15</sup>Natan riferì a Davide tutte queste parole e tutta la presente visione.</p>
  <p><sup id="toc_645">16</sup>Allora il re Davide, presentatosi al Signore disse: “Chi sono io, Signore Dio, e che cos’è la mia casa perché tu mi abbia condotto fin qui? <sup id="toc_646">17</sup>E, quasi fosse poco ciò per i tuoi occhi, o Dio, ora parli della casa del tuo servo nel lontano avvenire; mi hai fatto contemplare come una successione di uomini in ascesa, Signore Dio! <sup id="toc_647">18</sup>Come può pretendere Davide di aggiungere qualcosa alla tua gloria? Tu conosci il tuo servo. <sup id="toc_648">19</sup>Signore, per amore del tuo servo e secondo il tuo cuore hai compiuto quest’opera straordinaria per manifestare tutte le tue meraviglie. <sup id="toc_649">20</sup>Signore, non esiste uno simile a te e non c’è Dio fuori di te, come abbiamo sentito con i nostri orecchi. <sup id="toc_650">21</sup>E chi è come il tuo popolo, Israele, l’unico popolo sulla terra che Dio sia andato a riscattare per farne un suo popolo e per procurarsi un nome grande e stabile? Tu hai scacciato le nazioni davanti al tuo popolo, che tu hai riscattato dall’Egitto. <sup id="toc_651">22</sup>Hai deciso che il tuo popolo Israele sia tuo popolo per sempre. Tu, Signore, sei stato il loro Dio. <sup id="toc_652">23</sup>Ora, Signore, la parola che hai pronunciata sul tuo servo e sulla sua famiglia resti sempre verace; fa’ come hai detto. <sup id="toc_653">24</sup>Sia saldo e sia sempre magnificato il tuo nome! Si possa dire: Il Signore degli eserciti è Dio per Israele! La casa di Davide tuo servo sarà stabile davanti a te. <sup id="toc_654">25</sup>Tu, Dio mio, hai rivelato al tuo servo l’intenzione di costruirgli una casa, per questo il tuo servo ha trovato l’ardire di pregare alla tua presenza. <sup id="toc_655">26</sup>Ora tu, Signore, sei Dio; tu hai promesso al tuo servo tanto bene. <sup id="toc_656">27</sup>Pertanto ti piaccia di benedire la casa del tuo servo perché sussista per sempre davanti a te, poiché quanto tu benedici è sempre benedetto”.</p>
  <h3 id="toc_657">18</h3>
  <p><sup id="toc_658">1</sup>In seguito Davide sconfisse i Filistei, li piegò e tolse loro Gat con le dipendenze. <sup id="toc_659">2</sup>Quindi sconfisse i Moabiti, che divennero sudditi e tributari di Davide. <sup id="toc_660">3</sup>Davide sconfisse anche Hadad-Èzer, re di Zoba, verso Amat, nella sua marcia verso il fiume Eufrate per stabilirvi il suo dominio. <sup id="toc_661">4</sup>Davide gli prese mille carri, settemila cavalieri e ventimila fanti. Davide poi fece tagliare i garretti a tutti i cavalli, risparmiandone un centinaio.</p>
  <p><sup id="toc_662">5</sup>Gli Aramei di Damasco andarono in aiuto di Hadad-Èzer, re di Zoba, ma Davide ne uccise ventiduemila. <sup id="toc_663">6</sup>Davide mise guarnigioni in Aram di Damasco; gli Aramei divennero sudditi e tributari di Davide. Il Signore rese vittorioso Davide in ogni sua impresa. <sup id="toc_664">7</sup>Davide prese gli scudi d’oro agli ufficiali di Hadad-Èzer e li portò in Gerusalemme. <sup id="toc_665">8</sup>Da Tibcat e da Cun, città di Hadad-Èzer, Davide asportò una grande quantità di bronzo, con cui Salomone costruì il bacino di bronzo, le colonne e i vari arredi di bronzo.</p>
  <p><sup id="toc_666">9</sup>Tou re di Amat, saputo che Davide aveva sconfitto tutto l’esercito di Hadad-Èzer re di Zoba, <sup id="toc_667">10</sup>mandò Adoram suo figlio per salutare il re Davide e per felicitarsi con lui d’avere assalito e vinto Hadad-Èzer, poiché Tou era sempre in guerra con Hadad-Èzer; Adoram portava con sé oggetti d’oro, d’argento e di bronzo. <sup id="toc_668">11</sup>Anche tali oggetti il re Davide li consacrò al Signore insieme con l’argento e l’oro che aveva preso da tutti gli altri popoli, ossia da Edom, da Moab, dagli Ammoniti, dai Filistei e dagli Amaleciti.</p>
  <p><sup id="toc_669">12</sup>Abisai figlio di Zeruià sconfisse nella Valle del sale diciottomila Idumei. <sup id="toc_670">13</sup>Pose guarnigioni in Edom; tutti gli Idumei divennero sudditi di Davide. Il Signore rendeva vittorioso Davide in ogni sua impresa.</p>
  <p><sup id="toc_671">14</sup>Davide regnò su tutto Israele e rese giustizia con retti giudizi a tutto il popolo.</p>
  <p><sup id="toc_672">15</sup>Ioab figlio di Zeruià comandava l’esercito; Giòsafat figlio di Achilud era archivista. <sup id="toc_673">16</sup>Zadòk figlio di Achitùb e Abimèlech figlio di Ebiatàr erano sacerdoti; Savsa era scriba. <sup id="toc_674">17</sup>Benaià figli di Ioiadà comandava i Cretei e i Peletei; i figli di Davide erano i primi al fianco del re.</p>
  <h3 id="toc_675">19</h3>
  <p><sup id="toc_676">1</sup>Dopo, morì Nacas re degli Ammoniti; al suo posto divenne re suo figlio. <sup id="toc_677">2</sup>Davide disse: “Userò benevolenza con Canun figlio di Nacas, perché anche suo padre è stato benevolo con me”. Davide mandò messaggeri per consolarlo della morte di suo padre. I ministri di Davide andarono nella regione degli Ammoniti da Canun per consolarlo. <sup id="toc_678">3</sup>Ma i capi degli Ammoniti dissero a Canun: “Forse Davide intende onorare tuo padre ai tuoi occhi mandandoti consolatori? Questi suoi ministri non sono venuti forse da te per spiare, per informarsi e per esplorare la regione?”.</p>
  <p><sup id="toc_679">4</sup>Canun allora prese i ministri di Davide, li fece radere, tagliò a metà le loro vesti fino alle natiche e li rimandò. <sup id="toc_680">5</sup>Alcuni vennero a riferire a Davide la sorte di quegli uomini. Poiché costoro si vergognavano moltissimo, il re mandò ad incontrarli con questo messaggio: “Rimanete in Gèrico finché non sia cresciuta la vostra barba; allora ritornerete”.</p>
  <p><sup id="toc_681">6</sup>Gli Ammoniti, accortisi di essersi inimicati Davide, mandarono, essi e Canun, mille talenti d’argento per assoldare carri e cavalieri nel paese dei due fiumi, in Aram Maaca e in Zoba. <sup id="toc_682">7</sup>Assoldarono trentaduemila carri e il re di Maaca con le sue truppe. Questi vennero e si accamparono di fronte a Màdaba; frattanto gli Ammoniti si erano radunati dalle loro città e si erano mossi per la guerra.</p>
  <p><sup id="toc_683">8</sup>Quando Davide lo venne a sapere, mandò Ioab con tutto il gruppo dei prodi. <sup id="toc_684">9</sup>Gli Ammoniti uscirono per disporsi a battaglia davanti alla città mentre i re alleati stavano da parte nella campagna. <sup id="toc_685">10</sup>Ioab si accorse che la battaglia gli si profilava di fronte e alle spalle. Egli scelse i migliori di Israele e li schierò contro gli Aramei. <sup id="toc_686">11</sup>Affidò il resto dell’esercito ad Abisài suo fratello che lo schierò contro gli Ammoniti. <sup id="toc_687">12</sup>E gli disse: “Se gli Aramei prevarranno su di me, mi verrai in aiuto; se invece gli Ammoniti prevarranno su di te, io ti verrò in aiuto. <sup id="toc_688">13</sup>Coraggio, dimostriamoci forti per il nostro popolo e per le città del nostro Dio; il Signore faccia ciò che gli piacerà”. <sup id="toc_689">14</sup>Ioab con i suoi mosse verso gli Aramei per combatterli, ma essi fuggirono davanti a lui. <sup id="toc_690">15</sup>Anche gli Ammoniti, visto che gli Aramei si erano dati alla fuga, fuggirono di fronte ad Abisài fratello di Ioab, rientrando in città. Ioab allora tornò in Gerusalemme.</p>
  <p><sup id="toc_691">16</sup>Gli Aramei, visto che erano stati battuti dagli Israeliti, mandarono messaggeri e fecero venire gli Aramei d’Oltrefiume; li comandava Sofach, capo dell’esercito di Hadad-Èzer.</p>
  <p><sup id="toc_692">17</sup>Quando ciò fu riferito a Davide, egli radunò tutto Israele e attraversò il Giordano. Li raggiunse e si schierò davanti a loro; Davide si dispose per la battaglia contro gli Aramei, che l’attaccarono. <sup id="toc_693">18</sup>Gli Aramei fuggirono di fronte agli Israeliti. Davide uccise, degli Aramei, settemila cavalieri e quarantamila fanti; uccise anche Sofach capo dell’esercito. <sup id="toc_694">19</sup>Gli uomini di Hadad-Èzer, visto che erano stati battuti dagli Israeliti, fecero la pace con Davide e si sottomisero a lui. Gli Aramei non vollero più recare aiuto agli Ammoniti.</p>
  <h3 id="toc_695">20</h3>
  <p><sup id="toc_696">1</sup>All’inizio dell’anno successivo, quando i re sono soliti andare in guerra, Ioab, alla testa di un forte esercito, devastò la regione degli Ammoniti, quindi andò ad assediare Rabbà, mentre Davide se ne stava in Gerusalemme. Ioab occupò e distrusse Rabbà. <sup id="toc_697">2</sup>Davide prese dalla testa di Milcom il diadema; trovò che pesava un talento d’oro; in esso era incastonata una pietra preziosa. Il diadema fu posto sulla testa di Davide. Egli asportò dalla città un grande bottino. <sup id="toc_698">3</sup>Ne fece uscire anche gli abitanti, che destinò ai lavori con seghe, picconi di ferro e asce. Allo stesso modo Davide trattò tutte le città degli Ammoniti. Quindi Davide con tutti i suoi tornò in Gerusalemme.</p>
  <p><sup id="toc_699">4</sup>Dopo, ci fu una guerra in Ghezer con i Filistei. Allora Sibbekài di Cusa uccise Sippai dei discendenti dei Refaim. I Filistei furono soggiogati.</p>
  <p><sup id="toc_700">5</sup>Ci fu un’altra guerra con i Filistei, nella quale Elcanan figlio di Iair uccise Lacmi, fratello di Golia di Gat, l’asta della cui lancia era come un subbio di tessitore.</p>
  <p><sup id="toc_701">6</sup>Ci fu un’altra guerra in Gat, durante la quale un uomo molto alto, con le dita a sei a sei, – in totale ventiquattro – anch’egli era della stirpe di Rafa – <sup id="toc_702">7</sup>ingiuriò Israele; Giònata figlio di Simeà, fratello di Davide, l’uccise. <sup id="toc_703">8</sup>Questi uomini erano discendenti di Rafa in Gat; essi caddero colpiti da Davide e dai suoi uomini.</p>
  <h3 id="toc_704">21</h3>
  <p><sup id="toc_705">1</sup>Satana insorse contro Israele. Egli spinse Davide a censire gli Israeliti. <sup id="toc_706">2</sup>Davide disse a Ioab e ai capi del popolo: “Andate, contate gli Israeliti da Bersabea a Dan; quindi portatemene il conto sì che io conosca il loro numero”. <sup id="toc_707">3</sup>Ioab disse a Davide: “Il Signore aumenti il suo popolo sì da renderlo cento volte tanto! Ma, mio signore, essi non sono tutti sudditi del mio signore? Perché il mio signore vuole questa inchiesta? Perché dovrebbe cadere tale colpa su Israele?”. <sup id="toc_708">4</sup>Ma l’opinione del re si impose a Ioab. Questi percorse tutto Israele, quindi tornò a Gerusalemme. <sup id="toc_709">5</sup>Ioab consegnò a Davide il numero del censimento del popolo. In tutto Israele risultarono un milione e centomila uomini atti alle armi; in Giuda risultarono quattrocentosettantamila uomini atti alle armi. <sup id="toc_710">6</sup>Fra costoro Ioab non censì i leviti né la tribù di Beniamino, perché l’ordine del re gli appariva un abominio.</p>
  <p><sup id="toc_711">7</sup>Il fatto dispiacque agli occhi di Dio, che perciò colpì Israele. <sup id="toc_712">8</sup>Davide disse a Dio: “Facendo una cosa simile, ho peccato gravemente. Perdona, ti prego, l’iniquità del tuo servo, perché ho commesso una vera follia”.</p>
  <p><sup id="toc_713">9</sup>Il Signore disse a Gad, veggente di Davide: <sup id="toc_714">10</sup>“Va’, riferisci a Davide: Dice il Signore: Ti pongo davanti tre cose, scegline una e io te la concederò”. <sup id="toc_715">11</sup>Gad andò da Davide e gli riferì: “Dice il Signore: Scegli <sup id="toc_716">12</sup>fra tre anni di carestia, tre mesi di fuga per te di fronte ai tuoi avversari, sotto l’incubo della spada dei tuoi nemici, e tre giorni della spada del Signore con la peste che si diffonde sul paese e l’angelo del Signore che porta lo sterminio in tutto il territorio di Israele. Ora decidi che cosa io debba riferire a chi mi ha inviato”. <sup id="toc_717">13</sup>Davide disse a Gad: “Sono in un’angoscia terribile. Ebbene, io cada nelle mani del Signore, perché la sua misericordia è molto grande, ma io non cada nelle mani degli uomini”. <sup id="toc_718">14</sup>Così il Signore mandò la peste in Israele; morirono settantamila Israeliti. <sup id="toc_719">15</sup>Dio mandò un angelo in Gerusalemme per distruggerla. Ma, come questi stava distruggendola, il Signore volse lo sguardo e si astenne dal male minacciato. Egli disse all’angelo sterminatore: “Ora basta! Ritira la mano”.</p>
  <p>L’angelo del Signore stava in piedi presso l’aia di Ornan il Gebuseo. <sup id="toc_720">16</sup>Davide, alzati gli occhi, vide l’angelo del Signore che stava fra terra e cielo con la spada sguainata in mano, tesa verso Gerusalemme. Allora Davide e gli anziani, coperti di sacco, si prostrarono con la faccia a terra. <sup id="toc_721">17</sup>Davide disse a Dio: “Non sono forse stato io a ordinare il censimento del popolo? Io ho peccato e ho commesso il male; costoro, il gregge, che cosa hanno fatto? Signore Dio mio, sì, la tua mano infierisca su di me e sul mio casato, ma non colpisca il tuo popolo”.</p>
  <p><sup id="toc_722">18</sup>L’angelo del Signore ordinò a Gad di riferire a Davide che salisse ad erigere un altare al Signore nell’aia di Ornan il Gebuseo. <sup id="toc_723">19</sup>Davide vi andò secondo l’ordine di Gad, comunicatogli a nome del Signore. <sup id="toc_724">20</sup>Ornan si volse e vide l’angelo; i suoi quattro figli, che erano con lui, si nascosero. Ornan stava trebbiando il grano, <sup id="toc_725">21</sup>quando gli si avvicinò Davide. Ornan guardò e, riconosciuto Davide, uscì dall’aia, prostrandosi con la faccia a terra davanti a Davide. <sup id="toc_726">22</sup>Davide disse a Ornan: “Cedimi il terreno dell’aia, perché io vi costruisca un altare al Signore; cedimelo per tutto il suo valore, così che il flagello cessi di infierire sul popolo”. <sup id="toc_727">23</sup>Ornan rispose a Davide: “Prenditelo; il re mio signore ne faccia quello che vuole. Vedi, io ti dò anche i buoi per gli olocausti, le trebbie per la legna e il grano per l’offerta; tutto io ti offro”. <sup id="toc_728">24</sup>Ma il re Davide disse a Ornan: “No! Lo voglio acquistare per tutto il suo valore; non presenterò al Signore una cosa che appartiene a te offrendo così un olocausto gratuitamente”. <sup id="toc_729">25</sup>E così Davide diede a Ornan seicento sicli d’oro per il terreno.</p>
  <p><sup id="toc_730">26</sup>Quindi Davide vi eresse un altare per il Signore e vi offrì olocausti e sacrifici di comunione. Invocò il Signore, che gli rispose con il fuoco sceso dal cielo sull’altare dell’olocausto.</p>
  <p><sup id="toc_731">27</sup>Il Signore ordinò all’angelo e questi ripose la spada nel fodero. <sup id="toc_732">28</sup>Allora, visto che il Signore l’aveva ascoltato sull’aia di Ornan il Gebuseo, Davide offrì là un sacrificio. <sup id="toc_733">29</sup>La Dimora del Signore, eretta da Mosè nel deserto, e l’altare dell’olocausto in quel tempo stavano sull’altura che era in Gàbaon; <sup id="toc_734">30</sup>ma Davide non osava recarsi là a consultare Dio perché si era molto spaventato di fronte alla spada dell’angelo del Signore.</p>
  <h3 id="toc_735">22</h3>
  <p><sup id="toc_736">1</sup>Davide disse: “Questa è la casa del Signore Dio e questo è l’altare per gli olocausti di Israele”.</p>
  <p><sup id="toc_737">2</sup>Davide ordinò di radunare gli stranieri che erano nel paese di Israele. Quindi diede incarico agli scalpellini perché squadrassero pietre per la costruzione del tempio. <sup id="toc_738">3</sup>Davide preparò ferro per i chiodi dei battenti delle porte e per le spranghe di ferro e anche molto bronzo in quantità incalcolabile. <sup id="toc_739">4</sup>Il legno di cedro non si contava, poiché quelli di Sidòne e di Tiro avevano portato a Davide molto legno di cedro. <sup id="toc_740">5</sup>Davide pensava: “Mio figlio Salomone è ancora giovane e inesperto, mentre la costruzione da erigersi per il Signore deve essere straordinariamente grande, tale da suscitare fama e ammirazione in tutti i paesi; per questo ne farò i preparativi io”. Davide, prima di morire, effettuò preparativi imponenti. <sup id="toc_741">6</sup>Poi chiamò Salomone suo figlio e gli comandò di costruire un tempio al Signore Dio di Israele.</p>
  <p><sup id="toc_742">7</sup>Davide disse a Salomone: “Figlio mio, io avevo deciso di costruire un tempio al nome del Signore mio Dio. <sup id="toc_743">8</sup>Ma mi fu rivolta questa parola del Signore: Tu hai versato troppo sangue e hai fatto grandi guerre; per questo non costruirai il tempio al mio nome, perché hai versato troppo sangue sulla terra davanti a me. <sup id="toc_744">9</sup>Ecco ti nascerà un figlio, che sarà uomo di pace; io gli concederò la tranquillità da parte di tutti i suoi nemici che lo circondano. Egli si chiamerà Salomone. Nei suoi giorni io concederò pace e tranquillità a Israele. <sup id="toc_745">10</sup>Egli costruirà un tempio al mio nome; egli sarà figlio per me e io sarò padre per lui. Stabilirò il trono del suo regno su Israele per sempre. <sup id="toc_746">11</sup>Ora, figlio mio, il Signore sia con te perché tu riesca a costruire un tempio al Signore tuo Dio, come ti ha promesso. <sup id="toc_747">12</sup>Ebbene, il Signore ti conceda senno e intelligenza, ti costituisca re di Israele per osservare la legge del Signore tuo Dio. <sup id="toc_748">13</sup>Certo riuscirai, se cercherai di praticare gli statuti e i decreti che il Signore ha prescritti a Mosè per Israele. Sii forte, coraggio; non temere e non abbatterti. <sup id="toc_749">14</sup>Ecco, anche in mezzo alle angosce, ho preparato per il tempio centomila talenti d’oro, un milione di talenti d’argento, bronzo e ferro in quantità incalcolabile. Inoltre ho preparato legname e pietre; tu ve ne aggiungerai ancora. <sup id="toc_750">15</sup>Ti assisteranno molti operai, scalpellini e lavoratori della pietra e del legno e tecnici di ogni sorta per qualsiasi lavoro. <sup id="toc_751">16</sup>L’oro, l’argento, il bronzo e il ferro non si calcolano; su, mettiti al lavoro e il Signore ti assista”.</p>
  <p><sup id="toc_752">17</sup>Davide comandò a tutti i capi di Israele di aiutare Salomone suo figlio. <sup id="toc_753">18</sup>Disse: “Il Signore vostro Dio non è forse con voi e non vi ha concesso tranquillità all’intorno? Difatti ha già messo nelle mie mani gli abitanti della regione; il paese si è assoggetato davanti al Signore e davanti al suo popolo. <sup id="toc_754">19</sup>Ora perciò dedicatevi con tutto il cuore e con tutta l’anima alla ricerca del Signore vostro Dio. Su, costruite il santuario del Signore vostro Dio, per introdurre l’arca dell’alleanza del Signore e gli oggetti consacrati a Dio nel tempio che sarà eretto al nome del Signore”.</p>
  <h3 id="toc_755">23</h3>
  <p><sup id="toc_756">1</sup>Davide, ormai vecchio e sazio di giorni, nominò re su Israele suo figlio Salomone. <sup id="toc_757">2</sup>Egli radunò tutti i capi di Israele, i sacerdoti e i leviti. <sup id="toc_758">3</sup>Si contarono i leviti, dai trent’anni in su; censiti, uno per uno, risultarono trentottomila. <sup id="toc_759">4</sup>“Di costoro ventiquattromila dirigano l’attività del tempio, seimila siano magistrati e giudici, <sup id="toc_760">5</sup>quattromila portieri e quattromila lodino il Signore con tutti gli strumenti inventati da me per lodarlo”. <sup id="toc_761">6</sup>Davide divise in classi i figli di Levi: Gherson, Keat e Merari.</p>
  <p><sup id="toc_762">7</sup>Dei Ghersoniti: Ladan e Simei. <sup id="toc_763">8</sup>Figli di Ladan: Iechièl, primo, Zetan e Gioele; tre. <sup id="toc_764">9</sup>Figli di Simei: Selomìt, Cazièl, Aran; tre. Costoro sono i capi dei casati di Ladan. <sup id="toc_765">10</sup>Figli di Simei: Iacat, Ziza, Ieus, Beria; questi sono i quattro figli di Simei. <sup id="toc_766">11</sup>Iacat era il capo e Ziza il secondo. Ieus e Beria non ebbero molti figli; riguardo al censimento furono considerati come unico casato.</p>
  <p><sup id="toc_767">12</sup>Figli di Keat: Amram, Isear, Ebron e Uzziel; quattro. <sup id="toc_768">13</sup>Figli di Amram: Aronne e Mosè. Aronne fu scelto per consacrare le cose sacrosante, egli e i suoi figli, per sempre, perché offrisse incenso davanti al Signore, lo servisse e benedicesse in suo nome per sempre. <sup id="toc_769">14</sup>Riguardo a Mosè, uomo di Dio, i suoi figli furono contati nella tribù di Levi. <sup id="toc_770">15</sup>Figli di Mosè: Gherson ed Eliezèr. <sup id="toc_771">16</sup>Figli di Gerson: Sebuèl, il primo. <sup id="toc_772">17</sup>I figli di Eliezèr furono Recabia, il primo. Eliezèr non ebbe altri figli, mentre i figli di Recabia furono moltissimi. <sup id="toc_773">18</sup>Figli di Isear: Selomìt, il primo. <sup id="toc_774">19</sup>Figli di Ebron: Ieria il primo, Amaria secondo, Iacaziel terzo, Iekameàm quarto. <sup id="toc_775">20</sup>Figli di Uzziel: Mica il primo, Icasia secondo.</p>
  <p><sup id="toc_776">21</sup>Figli di Merari: Macli e Musi. Figli di Macli: Eleàzaro e Kis. <sup id="toc_777">22</sup>Eleàzaro morì senza figli, avendo soltanto figlie; le sposarono i figli di Kis, loro fratelli. <sup id="toc_778">23</sup>Figli di Musi: Macli, Eder e Ieremòt; tre.</p>
  <p><sup id="toc_779">24</sup>Questi sono i figli di Levi secondo i loro casati, i capifamiglia secondo il censimento, contati nominalmente, uno per uno, incaricati dei lavori per il servizio del tempio, dai venti anni in su. <sup id="toc_780">25</sup>Poiché Davide aveva detto: “Il Signore, Dio di Israele, ha concesso la tranquillità al suo popolo; egli si è stabilito in Gerusalemme per sempre, <sup id="toc_781">26</sup>anche i leviti non avranno più da trasportare la Dimora e tutti i suoi oggetti per il suo servizio”. <sup id="toc_782">27</sup>Secondo le ultime disposizioni di Davide, il censimento dei figli di Levi si fece dai venti anni in su. <sup id="toc_783">28</sup>Dipendevano dai figli di Aronne per il servizio del tempio; presiedevano ai cortili, alle stanze, alla purificazione di ogni cosa sacra e all’attività per il servizio del tempio, <sup id="toc_784">29</sup>al pane dell’offerta, alla farina, all’offerta, alle focacce non lievitate, alle cose da cuocere sulle graticole e da friggere e a tutte le misure di capacità e di lunghezza. <sup id="toc_785">30</sup>Dovevano presentarsi ogni mattina per celebrare e lodare il Signore, così pure alla sera. <sup id="toc_786">31</sup>Presiedevano a tutti gli olocausti da offrire al Signore nei sabati, nei noviluni, nelle feste fisse, secondo un numero preciso e secondo le loro regole, sempre davanti al Signore. <sup id="toc_787">32</sup>Pensavano anche al servizio della tenda del convegno e al servizio del santuario e stavano agli ordini dei figli di Aronne, loro fratelli, per il servizio del tempio.</p>
  <h3 id="toc_788">24</h3>
  <p><sup id="toc_789">1</sup>Classi dei figli di Aronne. Figli di Aronne: Nadàb, Abiu, Ebiatàr, Eleàzaro e Itamar. <sup id="toc_790">2</sup>Nadàb e Abiu morirono prima del padre e non lasciarono discendenti. Esercitarono il sacerdozio Eleàzaro e Itamar.</p>
  <p><sup id="toc_791">3</sup>Davide, insieme con Zadòk dei figli di Eleàzaro e con Achimèlech dei figli di Itamar, li divise in classi secondo il loro servizio. <sup id="toc_792">4</sup>Poiché risultò che i figli di Eleàzaro, relativamente alla somma dei maschi, erano più numerosi dei figli di Itamar, furono così classificati: sedici capi di casati per i figli di Eleàzaro, otto per i figli di Itamar. <sup id="toc_793">5</sup>Li divisero a sorte, questi come quelli, perché c’erano principi del santuario e principi di Dio sia tra i figli di Eleàzaro che tra i figli di Itamar. <sup id="toc_794">6</sup>Lo scriba Semaia figlio di Netaneèl, dei figli di Levi, ne fece il catalogo alla presenza del re, dei capi, del sacerdote Zadòk, di Achimèlech figlio di Ebiàtar, dei capi dei casati sacerdotali e levitici; si registravano due casati per Eleàzaro e uno per Itamar.</p>
  <p><sup id="toc_795">7</sup>La prima sorte toccò a Ioarib, la seconda a Iedaia, <sup id="toc_796">8</sup>la terza a Carim, la quarta a Seorim, <sup id="toc_797">9</sup>la quinta a Malchia, la sesta a Miamin, <sup id="toc_798">10</sup>la settimana a Akkoz, l’ottava ad Abia, <sup id="toc_799">11</sup>la nona a Giosuè, la decima a Secania, <sup id="toc_800">12</sup>l’undecima a Eliasib, la dodicesima a Iakim, <sup id="toc_801">13</sup>la tredicesima a Cuppa, la quattordicesima a Is-Bàal, <sup id="toc_802">14</sup>la quindicesima a Bilga, la sedicesima a Immer, <sup id="toc_803">15</sup>la diciassettesima a Chezir, la diciottesima a Happizzès, <sup id="toc_804">16</sup>la diciannovesima a Petachia, la ventesima a Ezechiele, <sup id="toc_805">17</sup>la ventunesima a Iachin, la ventiduesima a Gamul, <sup id="toc_806">18</sup>la ventitreesima a Delaia, la ventiquattresima a Maazia. <sup id="toc_807">19</sup>Questi furono i turni per il loro servizio; a turno entravano nel tempio secondo la regola stabilita dal loro antenato Aronne, come gli aveva ordinato il Signore, Dio di Israele.</p>
  <p><sup id="toc_808">20</sup>Quanto agli altri figli di Levi, per i figli di Amram c’era Subaèl, per i figli di Subaèl Iecdia. <sup id="toc_809">21</sup>Quanto a Recabia, il capo dei figli di Recabia era Issia. <sup id="toc_810">22</sup>Per gli Iseariti, Selomòt; per i figli di Selomòt, Iacat. <sup id="toc_811">23</sup>Figli di Ebron: Ieria il primo, Amaria secondo, Iacaziel terzo, Iekameam quarto. <sup id="toc_812">24</sup>Figli di Uzziel: Mica; per i figli di Mica, Samir; <sup id="toc_813">25</sup>fratello di Mica era Issia; per i figli di Issia, Zaccaria. <sup id="toc_814">26</sup>Figli di Merari: Macli e Musi; per i figli di Iaazia suo figlio. <sup id="toc_815">27</sup>Figli di Merari nella linea di Iaazia suo figlio: Soam, Zaccur e Ibri. <sup id="toc_816">28</sup>Per Macli: Eleàzaro, che non ebbe figli. <sup id="toc_817">29</sup>Per Kis i figli di Kis: Ieracmèl. <sup id="toc_818">30</sup>Figli di Musi: Macli, Eder e Ierimòt. Questi sono i figli dei leviti secondo i loro casati. <sup id="toc_819">31</sup>Anch’essi, come i loro fratelli, figli di Aronne, furono sorteggiati alla presenza del re Davide, di Zadòk, di Achimèlech, dei casati sacerdotali e levitici, il casato del primogenito come quello del fratello minore.</p>
  <h3 id="toc_820">25</h3>
  <p><sup id="toc_821">1</sup>Quindi Davide, insieme con i capi dell’esercito, separò per il servizio i figli di Asaf, di Eman e di Idutun, che eseguivano la musica sacra con cetre, arpe e cembali. Il numero di questi uomini incaricati di tale attività fu:</p>
  <p><sup id="toc_822">2</sup>Per i figli di Asaf: Zaccur, Giuseppe, Natania, Asareela; i figli di Asaf erano sotto la direzione di Asaf, che eseguiva la musica secondo le istruzioni del re.</p>
  <p><sup id="toc_823">3</sup>Per Idutun i figli di Idutun: Ghedalia, Seri, Isaia, Casabià, Simei, Mattatia: sei sotto la direzione del loro padre Idutun, che cantava con cetre per celebrare e lodare il Signore.</p>
  <p><sup id="toc_824">4</sup>Per Eman i figli di Eman: Bukkia, Mattania, Uzziel, Sebuel, Ierimòt, Anania, Anani, Eliata, Ghiddalti, Romamti-Èzer, Iosbekasa, Malloti, Cotir, Macaziot. <sup id="toc_825">5</sup>Tutti costoro erano figli di Eman, veggente del re riguardo alle parole di Dio; per esaltare la sua potenza Dio concesse a Eman quattordici figli e tre figlie. <sup id="toc_826">6</sup>Tutti costoro, sotto la direzione del padre, cioè di Asaf, di Idutun e di Eman, cantavano nel tempio con cembali, arpe e cetre, per il servizio del tempio, agli ordini del re. <sup id="toc_827">7</sup>Il numero di costoro, insieme con i fratelli, esperti nel canto del Signore, cioè tutti veramente capaci, era di duecentottantotto. <sup id="toc_828">8</sup>Per i loro turni di servizio furono sorteggiati i piccoli come i grandi, i maestri come i discepoli.</p>
  <p><sup id="toc_829">9</sup>La prima sorte toccò a Giuseppe, con i fratelli e figli: dodici; la seconda a Ghedalia, con i fratelli e figli: dodici; <sup id="toc_830">10</sup>la terza a Zaccur, con i figli e fratelli: dodici; <sup id="toc_831">11</sup>la quarta a Isri, con i figli e fratelli: dodici; <sup id="toc_832">12</sup>la quinta a Natania, con i figli e fratelli: dodici; <sup id="toc_833">13</sup>la sesta a Bukkia, con i figli e fratelli: dodici; <sup id="toc_834">14</sup>la settima a Iesareela, con i figli e fratelli: dodici; <sup id="toc_835">15</sup>l’ottava a Isaia, con i figli e fratelli: dodici; <sup id="toc_836">16</sup>la nona a Mattania, con i figli e fratelli: dodici; <sup id="toc_837">17</sup>la decima a Simei, con i figli e fratelli: dodici; <sup id="toc_838">18</sup>l’undecima ad Azarel, con i figli e fratelli: dodici; <sup id="toc_839">19</sup>la dodicesima a Casabià, con i figli e fratelli: dodici; <sup id="toc_840">20</sup>la tredicesima a Subaèl, con i figli e fratelli: dodici; <sup id="toc_841">21</sup>la quattordicesima a Mattatia, con i figli e fratelli: dodici; <sup id="toc_842">22</sup>la quindicesima a Ieremòt, con i figli e fratelli: dodici; <sup id="toc_843">23</sup>la sedicesima ad Anania, con i figli e fratelli: dodici; <sup id="toc_844">24</sup>la diciassettesima a Iosbecasa, con i figli e fratelli: dodici; <sup id="toc_845">25</sup>la diciottesima ad Anani, con i figli e fratelli: dodici; <sup id="toc_846">26</sup>la diciannovesima a Malloti, con i figli e fratelli: dodici; <sup id="toc_847">27</sup>la ventesima a Eliata, con i figli e fratelli: dodici; <sup id="toc_848">28</sup>la ventunesima a Cotir, con i figli e fratelli: dodici; <sup id="toc_849">29</sup>la ventiduesima a Ghiddalti, con i figli e fratelli: dodici; <sup id="toc_850">30</sup>la ventitreesima a Macaziot, con i figli e fratelli: dodici; <sup id="toc_851">31</sup>la ventiquattresima a Romamti-Èzer, con i figli e fratelli: dodici.</p>
  <h3 id="toc_852">26</h3>
  <p><sup id="toc_853">1</sup>Per le classi dei portieri. Dei Coriti: Meselemia, figlio di Core, dei discendenti di Ebiasaf. <sup id="toc_854">2</sup>Figli di Meselemia: Zaccaria il primogenito, Iediael il secondo, Zebadia il terzo, Iatnièl il quarto, <sup id="toc_855">3</sup>Elam il quinto, Giovanni il sesto, Elioènai il settimo. <sup id="toc_856">4</sup>Figli di Obed-Èdom: Semaia il primogenito, Iozabàd il secondo, Iaoch il terzo, Sacar il quarto, Netaneèl il quinto, <sup id="toc_857">5</sup>Ammièl il sesto, Ìssacar il settimo, Peulletài l’ottavo, poiché Dio aveva benedetto Obed-Èdom.</p>
  <p><sup id="toc_858">6</sup>A Semaia suo figlio nacquero figli, che signoreggiavano nel loro casato perché erano uomini valorosi. <sup id="toc_859">7</sup>Figli di Semaia: Otni, Raffaele, Obed, Elzabàd con i fratelli, uomini valorosi, Eliu e Semachia. <sup id="toc_860">8</sup>Tutti costoro erano discendenti di Obed-Èdom. Essi e i figli e i fratelli, uomini valorosi, erano adattissimi per il servizio. Per Obed-Èdom: sessantadue in tutto. <sup id="toc_861">9</sup>Meselemia ne aveva diciotto tra figli e fratelli, tutti uomini valorosi. <sup id="toc_862">10</sup>Figli di Cosà, dei discendenti di Merari: Simri, il primo; non era primogenito ma suo padre lo aveva costituito capo. <sup id="toc_863">11</sup>Chelkia era il secondo, Tebalia il terzo, Zaccaria il quarto. Totale dei figli e fratelli di Cosà: tredici.</p>
  <p><sup id="toc_864">12</sup>Queste classi di portieri, cioè i capigruppo, avevano l’incarico, come i loro fratelli, di servire nel tempio. <sup id="toc_865">13</sup>Gettarono le sorti, il piccolo come il grande, secondo i loro casati, per ciascuna porta.</p>
  <p><sup id="toc_866">14</sup>Per il lato orientale la sorte toccò a Selemia; a Zaccaria suo figlio, consigliere assennato, in seguito a sorteggio toccò il lato settentrionale, <sup id="toc_867">15</sup>a Obed-Èdom quello meridionale, ai suoi figli toccarono i magazzini. <sup id="toc_868">16</sup>Il lato occidentale con la porta Sallèchet, sulla via della salita, toccò a Suppim e a Cosà. Un posto di guardia era proporzionato all’altro. <sup id="toc_869">17</sup>Per il lato orientale erano incaricati sei uomini ogni giorno; per il lato settentrionale quattro al giorno; per quello meridionale quattro al giorno, per ogni magazzino due. <sup id="toc_870">18</sup>Al Parbàr a occidente, ce n’erano quattro per la strada e due per il Parbàr. <sup id="toc_871">19</sup>Queste le classi dei portieri discendenti di Core, figli di Merari.</p>
  <p><sup id="toc_872">20</sup>I leviti loro fratelli, addetti alla sorveglianza sui tesori del tempio e sui tesori delle cose consacrate, <sup id="toc_873">21</sup>erano figli di Ladan, ghersoniti secondo la linea di Ladan. Capi dei casati di Ladan il Ghersonita erano gli Iechieliti. <sup id="toc_874">22</sup>Gli Iechieliti Zetan e Gioele, suo fratello, erano addetti ai tesori del tempio.</p>
  <p><sup id="toc_875">23</sup>Fra i discendenti di Amram, di Isear, di Ebron e di Uzziel: <sup id="toc_876">24</sup>Subaèl figlio di Gherson, figlio di Mosè, era sovrintendente dei tesori. <sup id="toc_877">25</sup>Tra i suoi fratelli, nella linea di Eliezer: suo figlio Recabia, di cui fu figlio Isaia, di cui fu figlio Ioram, di cui fu figlio Zikri, di cui fu figlio Selomìt. <sup id="toc_878">26</sup>Questo Selomìt con i fratelli era addetto ai tesori delle cose consacrate, che il re Davide, i capi dei casati, i capi di migliaia e di centinaia e i capi dell’esercito <sup id="toc_879">27</sup>avevano consacrate, prendendole dal bottino di guerra e da altre prede, per la manutenzione del tempio. <sup id="toc_880">28</sup>Inoltre c’erano tutte le cose consacrate dal veggente Samuele, da Saul figlio di Kis, da Abner figlio di Ner, e da Ioab figlio di Zeruià; tutti questi oggetti consacrati dipendevano da Selomìt e dai suoi fratelli.</p>
  <p><sup id="toc_881">29</sup>Fra i discendenti di Isear: Chenania e i suoi figli erano addetti agli affari esterni di Israele come magistrati e giudici. <sup id="toc_882">30</sup>Fra i discendenti di Ebron: Casabià e i suoi fratelli, uomini valorosi, in numero di millesettecento, erano addetti alla sorveglianza di Israele, dalla Transgiordania all’occidente, riguardo a ogni cosa relativa al culto del Signore e al servizio del re. <sup id="toc_883">31</sup>Fra i discendenti di Ebron c’era Ieria, il capo degli Ebroniti divisi secondo le loro genealogie; nell’anno quarantesimo del regno di Davide si effettuarono ricerche sugli Ebroniti; fra di loro c’erano uomini valorosi in Iazer di Gàlaad. <sup id="toc_884">32</sup>Tra i fratelli di Ieria, uomini valorosi, c’erano duemilasettecento capi di casati. Il re Davide diede a costoro autorità sui Rubeniti, sui Gaditi e su metà della tribù di Manàsse per ogni questione riguardante Dio o il re.</p>
  <h3 id="toc_885">27</h3>
  <p><sup id="toc_886">1</sup>Ecco i figli di Israele, secondo il loro numero, i capi dei casati, i capi di migliaia e di centinaia, i loro ufficiali al servizio del re, secondo le loro classi, delle quali una entrava e l’altra usciva, ogni mese, per tutti i mesi dell’anno. Ogni classe comprendeva ventiquattromila individui.</p>
  <p><sup id="toc_887">2</sup>Alla prima classe, in funzione nel primo mese, presiedeva Iasobeam figlio di Zabdiel; la sua classe era di ventiquattromila. <sup id="toc_888">3</sup>Egli era dei discendenti di Perez ed era il capo di tutti gli ufficiali dell’esercito, per il primo mese.</p>
  <p><sup id="toc_889">4</sup>Alla classe del secondo mese presiedeva Dodo di Acoch; la sua classe era di ventiquattromila.</p>
  <p><sup id="toc_890">5</sup>Al terzo gruppo, per il terzo mese, presiedeva Benaià figlio di Ioiadà, sommo sacerdote; la sua classe era di ventiquattromila. <sup id="toc_891">6</sup>Questo Benaià era un prode fra i Trenta e aveva il comando dei Trenta e della sua classe. Suo figlio era Ammizabàd.</p>
  <p><sup id="toc_892">7</sup>Quarto, per il quarto mese, era Asaèl fratello di Ioab e, dopo di lui, Zebadia suo figlio; la sua classe era di ventiquattromila.</p>
  <p><sup id="toc_893">8</sup>Quinto, per il quinto mese, era l’ufficiale Samehut di Zerach; la sua classe era di ventiquattromila.</p>
  <p><sup id="toc_894">9</sup>Sesto, per il sesto mese, Ira, figlio di Ikkes di Tekoà; la sua classe era di ventiquattromila.</p>
  <p><sup id="toc_895">10</sup>Settimo, per il settimo mese, era Chelez di Pelon, dei discendenti di Èfraim; la sua classe era di ventiquattromila.</p>
  <p><sup id="toc_896">11</sup>Ottavo, per l’ottavo mese, era Sibbecài di Cusa, della famiglia degli Zerachiti; la sua classe era di ventiquattromila.</p>
  <p><sup id="toc_897">12</sup>Nono, per il nono mese, era Abièzer, il Beniaminita; la sua classe era di ventiquattromila.</p>
  <p><sup id="toc_898">13</sup>Decimo, per il decimo mese, era Marai di Netofa, appartenente agli Zerachiti; la sua classe era di ventiquattromila.</p>
  <p><sup id="toc_899">14</sup>Undecimo, per l’undecimo mese, era Benaià di Piraton, dei discendenti di Èfraim; la sua classe era di ventiquattromila.</p>
  <p><sup id="toc_900">15</sup>Dodicesimo, per il dodicesimo mese, era Cheldai di Netofa, della stirpe di Otniel; la sua classe era di ventiquattromila.</p>
  <p><sup id="toc_901">16</sup>Riguardo alle tribù di Israele: sui Rubeniti presiedeva Elièzer figlio di Zikri; sulla tribù di Simeone, Sefatia figlio di Maaca; <sup id="toc_902">17</sup>su quella di Levi, Casabia figlio di Kemuel; sugli Aronnidi, Zadòk; <sup id="toc_903">18</sup>su quella di Giuda, Eliu, dei fratelli di Davide; su quella di Ìssacar, Omri figlio di Michele; <sup id="toc_904">19</sup>su quella di Zàbulon, Ismaia figlio di Abdia; su quella di Nèftali, Ierimòt figlio di Azrièl; <sup id="toc_905">20</sup>sugli Efraimiti, Osea figlio di Azazia; su metà della tribù di Manàsse, Gioele figlio di Pedaia; <sup id="toc_906">21</sup>su metà della tribù di Manàsse in Gàlaad, Iddo figlio di Zaccaria; su quella di Beniamino, Iaasiel figlio di Abner; <sup id="toc_907">22</sup>su quella di Dan, Azarel figlio di Ierocam. Questi furono i capi delle tribù di Israele.</p>
  <p><sup id="toc_908">23</sup>Davide non fece il censimento di quelli al di sotto dei vent’anni, perché il Signore aveva detto che avrebbe moltiplicato Israele come le stelle del cielo. <sup id="toc_909">24</sup>Ioab figlio di Zeruià aveva cominciato il censimento, ma non lo terminò; proprio per esso si scatenò l’ira su Israele. Questo censimento non fu registrato nel libro delle Cronache del re Davide.</p>
  <p><sup id="toc_910">25</sup>Sui tesori del re presiedeva Azmàvet figlio di Adiel; sui tesori che erano nella campagna, nelle città, nei villaggi e nelle torri presiedeva Giònata figlio di Uzzia. <sup id="toc_911">26</sup>Sugli operai agricoli, per la lavorazione del suolo, c’era Ezri figlio di Chelub.</p>
  <p><sup id="toc_912">27</sup>Alle vigne era addetto Simei di Rama; ai prodotti delle vigne depositati nelle cantine era addetto Zabdai di Sefàm. <sup id="toc_913">28</sup>Agli oliveti e ai sicomòri, che erano nella Sefela, era addetto Baal-Canan di Ghedera; ai depositi di olio Ioas. <sup id="toc_914">29</sup>Agli armenti che pascolavano nella pianura di Saron era addetto il Saronita Sitri; agli armenti che pascolavano in altre valli Safat figlio di Adlai. <sup id="toc_915">30</sup>Ai cammelli era addetto Obil, l’Ismaelita; alle asine Iecdaia di Meronot; <sup id="toc_916">31</sup>alle pecore Iaziu l’Agareno. Tutti costoro erano amministratori dei beni del re Davide.</p>
  <p><sup id="toc_917">32</sup>Giònata, zio di Davide, era consigliere; uomo intelligente e scriba, egli insieme con Iechiel figlio di Cakmonì, si occupava dei figli del re. <sup id="toc_918">33</sup>Achitofel era consigliere del re; Cusai l’Arkita era amico del re. <sup id="toc_919">34</sup>Ad Achitofel successero Ioiadà figlio di Benaià ed Ebiatàr; capo dell’esercito del re era Ioab.</p>
  <h3 id="toc_920">28</h3>
  <p><sup id="toc_921">1</sup>Davide convocò tutti gli ufficiali di Israele, i capitribù e i capi delle varie classi al servizio del re, i capi di migliaia, i capi di centinaia, gli amministratori di tutti i beni e di tutto il bestiame del re e dei suoi figli, insieme con i consiglieri, i prodi e ogni soldato valoroso in Israele. <sup id="toc_922">2</sup>Davide si alzò in piedi e disse:</p>
  <p>“Ascoltatemi, miei fratelli e mio popolo! Io avevo deciso di costruire una dimora tranquilla per l’arca dell’alleanza del Signore, per lo sgabello dei piedi del nostro Dio. Avevo fatto i preparativi per la costruzione, <sup id="toc_923">3</sup>ma Dio mi disse: Non costruirai un tempio al mio nome, perché tu sei stato un guerriero e hai versato sangue. <sup id="toc_924">4</sup>Il Signore Dio di Israele scelse me fra tutta la famiglia di mio padre perché divenissi per sempre re su Israele; difatti egli si è scelto Giuda come capo e fra la discendenza di Giuda ha scelto il casato di mio padre e, fra i figli di mio padre, si è compiaciuto di me per costituirmi re su Israele. <sup id="toc_925">5</sup>Fra tutti i miei figli, poiché il Signore mi ha dato molti figli, ha scelto il mio figlio Salomone per farlo sedere sul trono del regno del Signore su Israele. <sup id="toc_926">6</sup>Egli infatti mi ha detto: Salomone tuo figlio costruirà il mio tempio e i miei cortili, perché io mi sono scelto lui come figlio e intendo essergli padre. <sup id="toc_927">7</sup>Renderò saldo il suo regno per sempre, se egli persevererà nel compiere i miei comandi e i miei decreti, come fa oggi. <sup id="toc_928">8</sup>Ora, davanti a tutto Israele, assemblea del Signore, e davanti al nostro Dio che ascolta, vi scongiuro: osservate e praticate tutti i decreti del Signore vostro Dio, perché possediate questo buon paese e lo passiate in eredità ai vostri figli dopo di voi, per sempre.</p>
  <p><sup id="toc_929">9</sup>Tu, Salomone figlio mio, riconosci il Dio di tuo padre, servilo con cuore perfetto e con animo volenteroso, perché il Signore scruta i cuori e penetra ogni intimo pensiero; se lo ricercherai, ti si farà trovare; se invece l’abbandonerai, egli ti rigetterà per sempre. <sup id="toc_930">10</sup>Vedi: ora il Signore ti ha scelto perché tu gli costruisca una casa come santuario; sii forte e mettiti al lavoro”.</p>
  <p><sup id="toc_931">11</sup>Davide diede a Salomone suo figlio il modello del vestibolo e degli edifici, delle stanze per i tesori, dei piani di sopra e delle camere interne e del luogo per il propiziatorio, <sup id="toc_932">12</sup>inoltre la descrizione di quanto aveva in animo riguardo ai cortili del tempio, a tutte le stanze laterali, ai tesori del tempio e ai tesori delle cose consacrate, <sup id="toc_933">13</sup>alle classi dei sacerdoti e dei leviti e a tutta l’attività per il servizio del tempio e a tutti gli arredi usati nel tempio. <sup id="toc_934">14</sup>Relativamente a tutti gli oggetti d’oro, gli consegnò l’oro, indicando il peso dell’oro di ciascun oggetto destinato al culto e il peso dell’argento di ciascun oggetto destinato al culto. <sup id="toc_935">15</sup>Gli consegnò anche l’oro destinato ai candelabri e alle loro lampade, indicando il peso dei singoli candelabri e delle loro lampade, e l’argento destinato ai candelabri, indicando il peso dei candelabri e delle loro lampade, secondo l’uso di ogni candelabro. <sup id="toc_936">16</sup>Gli indicò il quantitativo dell’oro per le tavole dell’offerta, per ogni tavola, e dell’argento per le tavole d’argento, <sup id="toc_937">17</sup>dell’oro puro per i ganci, i vassoi e le brocche. Gli indicò il quantitativo dell’oro per le coppe, per ogni coppa d’oro, e quello dell’argento, per ogni coppa d’argento. <sup id="toc_938">18</sup>Gli diede l’oro puro per l’altare dei profumi, indicandone il peso. Gli consegnò il modello del carro d’oro dei cherubini, che stendevano le ali e coprivano l’arca dell’alleanza del Signore. <sup id="toc_939">19</sup>“Tutto ciò – disse – era in uno scritto da parte del Signore per farmi comprendere tutti i particolari del modello”.</p>
  <p><sup id="toc_940">20</sup>Davide disse a Salomone suo figlio: “Sii forte, coraggio; mettiti al lavoro, non temere e non abbatterti, perché il Signore Dio, mio Dio, è con te. Non ti lascerà e non ti abbandonerà finché tu non abbia terminato tutto il lavoro per il tempio. <sup id="toc_941">21</sup>Ecco le classi dei sacerdoti e dei leviti per ogni servizio nel tempio. Presso di te, per ogni lavoro, ci sono esperti in qualsiasi attività e ci sono capi e tutto il popolo, pronti a tutti i tuoi ordini”.</p>
  <h3 id="toc_942">29</h3>
  <p><sup id="toc_943">1</sup>Il re Davide disse a tutta l’assemblea: “Salomone mio figlio, il solo che Dio ha scelto, è ancora giovane e debole, mentre l’impresa è grandiosa, perché la Dimora non è destinata a un uomo ma al Signore Dio. <sup id="toc_944">2</sup>Secondo tutta la mia possibilità ho fatto preparativi per il tempio del mio Dio; ho preparato oro su oro, argento su argento, bronzo su bronzo, ferro su ferro, legname su legname, ònici, brillanti, topàzi, pietre di vario valore e pietre preziose e marmo bianco in quantità. <sup id="toc_945">3</sup>Inoltre, per il mio amore per la casa del mio Dio, quanto possiedo in oro e in argento dò per il tempio del mio Dio, oltre quanto ho preparato per il santuario: <sup id="toc_946">4</sup>tremila talenti d’oro, d’oro di Ofir, e settemila talenti d’argento raffinato per rivestire le pareti interne, <sup id="toc_947">5</sup>l’oro per gli oggetti in oro, l’argento per quelli in argento e per tutti i lavori da eseguirsi dagli artisti. Ora, chi vuole essere generoso oggi per il Signore?”. <sup id="toc_948">6</sup>Si dimostrarono volenterosi i capifamiglia, i capitribù di Israele, i capi di migliaia e di centinaia e i dirigenti degli affari del re. <sup id="toc_949">7</sup>Essi diedero per l’opera del tempio cinquemila talenti d’oro, diecimila darìci, diecimila talenti d’argento, diciottomila talenti di bronzo e centomila talenti di ferro. <sup id="toc_950">8</sup>Quanti si ritrovarono pietre preziose le diedero a Iechièl il Ghersonita, perché fossero depositate nel tesoro del tempio. <sup id="toc_951">9</sup>Il popolo gioì per la loro generosità, perché le offerte erano fatte al Signore con cuore sincero; anche il re Davide gioì vivamente.</p>
  <p><sup id="toc_952">10</sup>Davide benedisse il Signore davanti a tutta l’assemblea. Davide disse: “Sii benedetto, Signore Dio di Israele, nostro padre, ora e sempre. <sup id="toc_953">11</sup>Tua, Signore, è la grandezza, la potenza, la gloria, lo splendore e la maestà, perché tutto, nei cieli e sulla terra, è tuo. Signore, tuo è il regno; tu ti innalzi sovrano su ogni cosa. <sup id="toc_954">12</sup>Da te provengono la ricchezza e la gloria; tu domini tutto; nella tua mano c’è forza e potenza; dalla tua mano ogni grandezza e potere. <sup id="toc_955">13</sup>Ora, nostro Dio, ti ringraziamo e lodiamo il tuo nome glorioso. <sup id="toc_956">14</sup>E chi sono io e chi è il mio popolo, per essere in grado di offrirti tutto questo spontaneamente? Ora tutto proviene da te; noi, dopo averlo ricevuto dalla tua mano, te l’abbiamo ridato. <sup id="toc_957">15</sup>Noi siamo stranieri davanti a te e pellegrini come tutti i nostri padri. Come un’ombra sono i nostri giorni sulla terra e non c’è speranza. <sup id="toc_958">16</sup>Signore nostro Dio, quanto noi abbiamo preparato per costruire una casa al tuo santo nome proviene da te, è tutto tuo. <sup id="toc_959">17</sup>So, mio Dio, che tu provi i cuori e ti compiaci della rettitudine. Io, con cuore retto, ho offerto spontaneamente tutte queste cose. Ora io vedo il tuo popolo qui presente portarti offerte con gioia. <sup id="toc_960">18</sup>Signore, Dio di Abramo, di Isacco e di Israele, nostri padri, custodisci questo sentimento per sempre nell’intimo del cuore del tuo popolo. Dirigi i loro cuori verso di te. <sup id="toc_961">19</sup>A Salomone mio figlio concedi un cuore sincero perché custodisca i tuoi comandi, le tue disposizioni e i tuoi decreti, perché eseguisca tutto ciò e costruisca l’edificio, per il quale io ho eseguito i preparativi”.</p>
  <p><sup id="toc_962">20</sup>Davide disse a tutta l’assemblea: “Su, benedite il Signore vostro Dio!”. Tutta l’assemblea benedisse il Signore, Dio dei suoi padri; si inginocchiarono e si prostrarono davanti al Signore e al re.</p>
  <p><sup id="toc_963">21</sup>Offrirono sacrifici al Signore e gli bruciarono olocausti il giorno dopo: mille giovenchi, mille arieti, mille agnelli con le relative libazioni, oltre numerosi sacrifici per tutto Israele. <sup id="toc_964">22</sup>Mangiarono e bevvero alla presenza del Signore in quel giorno con manifestazioni di grande gioia. Di nuovo proclamarono re Salomone, figlio di Davide, lo unsero, consacrando lui al Signore come capo e Zadòk come sacerdote.</p>
  <p><sup id="toc_965">23</sup>Salomone sedette sul trono del Signore come re al posto di Davide suo padre; prosperò e tutto Israele gli fu sottomesso. <sup id="toc_966">24</sup>Tutti gli ufficiali, i prodi e anche tutti i figli del re Davide si sottomisero al re Salomone. <sup id="toc_967">25</sup>Il Signore rese grande Salomone di fronte a tutto Israele e gli diede uno splendore di regno, che nessun predecessore in Israele aveva avuto.</p>
  <p><sup id="toc_968">26</sup>Davide, figlio di Iesse, aveva regnato su tutto Israele. <sup id="toc_969">27</sup>La durata del suo regno su Israele era stata di quarant’anni; in Ebron aveva regnato sette anni e in Gerusalemme trentatré. <sup id="toc_970">28</sup>Morì molto vecchio, sazio di anni, di ricchezza e di gloria. Al suo posto divenne re il figlio Salomone.</p>
  <p><sup id="toc_971">29</sup>Le gesta del re Davide, le prime come le ultime, ecco sono descritte nei libri del veggente Samuele, nel libro del profeta Natan e nel libro del veggente Gad, <sup id="toc_972">30</sup>con tutta la storia del suo regno, della sua potenza e di quanto avvenne in quei tempi durante la sua vita, in Israele e in tutti i regni degli altri paesi.</p>
</body>
</html>