<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: Lettere di san Paolo</h1>
  <h2 id="toc_1">Lettera ai Romani</h2>
  <h3 id="toc_2">1</h3>
  <p><sup id="toc_3">1</sup>Paolo, servo di Cristo Gesù, apostolo per vocazione, prescelto per annunziare il vangelo di Dio, <sup id="toc_4">2</sup>che egli aveva promesso per mezzo dei suoi profeti nelle sacre Scritture, <sup id="toc_5">3</sup>riguardo al Figlio suo, nato dalla stirpe di Davide secondo la carne, <sup id="toc_6">4</sup>costituito Figlio di Dio con potenza secondo lo Spirito di santificazione mediante la risurrezione dai morti, Gesù Cristo, nostro Signore. <sup id="toc_7">5</sup>Per mezzo di lui abbiamo ricevuto la grazia dell’apostolato per ottenere l’obbedienza alla fede da parte di tutte le genti, a gloria del suo nome; <sup id="toc_8">6</sup>e tra queste siete anche voi, chiamati da Gesù Cristo. <sup id="toc_9">7</sup>A quanti sono in Roma diletti da Dio e santi per vocazione, grazia a voi e pace da Dio, Padre nostro, e dal Signore Gesù Cristo.</p>
  <p><sup id="toc_10">8</sup>Anzitutto rendo grazie al mio Dio per mezzo di Gesù Cristo riguardo a tutti voi, perché la fama della vostra fede si espande in tutto il mondo. <sup id="toc_11">9</sup>Quel Dio, al quale rendo culto nel mio spirito annunziando il vangelo del Figlio suo, mi è testimone che io mi ricordo sempre di voi, <sup id="toc_12">10</sup>chiedendo sempre nelle mie preghiere che per volontà di Dio mi si apra una strada per venire fino a voi. <sup id="toc_13">11</sup>Ho infatti un vivo desiderio di vedervi per comunicarvi qualche dono spirituale perché ne siate fortificati, <sup id="toc_14">12</sup>o meglio, per rinfrancarmi con voi e tra voi mediante la fede che abbiamo in comune, voi e io. <sup id="toc_15">13</sup>Non voglio pertanto che ignoriate, fratelli, che più volte mi sono proposto di venire fino a voi – ma finora ne sono stato impedito – per raccogliere qualche frutto anche tra voi, come tra gli altri Gentili. <sup id="toc_16">14</sup>Poiché sono in debito verso i Greci come verso i barbari, verso i dotti come verso gli ignoranti: <sup id="toc_17">15</sup>sono quindi pronto, per quanto sta in me, a predicare il vangelo anche a voi di Roma.</p>
  <p><sup id="toc_18">16</sup>Io infatti non mi vergogno del vangelo, poiché è potenza di Dio per la salvezza di chiunque crede, del Giudeo prima e poi del Greco. <sup id="toc_19">17</sup>È in esso che si rivela la giustizia di Dio di fede in fede, come sta scritto: <i>Il giusto vivrà mediante la fede</i>.</p>
  <p><sup id="toc_20">18</sup>In realtà l’ira di Dio si rivela dal cielo contro ogni empietà e ogni ingiustizia di uomini che soffocano la verità nell’ingiustizia, <sup id="toc_21">19</sup>poiché ciò che di Dio si può conoscere è loro manifesto; Dio stesso lo ha loro manifestato. <sup id="toc_22">20</sup>Infatti, dalla creazione del mondo in poi, le sue perfezioni invisibili possono essere contemplate con l’intelletto nelle opere da lui compiute, come la sua eterna potenza e divinità; <sup id="toc_23">21</sup>essi sono dunque inescusabili, perché, pur conoscendo Dio, non gli hanno dato gloria né gli hanno reso grazie come a Dio, ma hanno vaneggiato nei loro ragionamenti e si è ottenebrata la loro mente ottusa. <sup id="toc_24">22</sup>Mentre si dichiaravano sapienti, sono diventati stolti <sup id="toc_25">23</sup>e hanno cambiato la gloria dell’incorruttibile Dio con l’immagine e la figura dell’uomo corruttibile, di uccelli, di quadrupedi e di rettili.</p>
  <p><sup id="toc_26">24</sup>Perciò Dio li ha abbandonati all’impurità secondo i desideri del loro cuore, sì da disonorare fra di loro i propri corpi, <sup id="toc_27">25</sup>poiché essi hanno cambiato la verità di Dio con la menzogna e hanno venerato e adorato la creatura al posto del creatore, che è benedetto nei secoli. Amen.</p>
  <p><sup id="toc_28">26</sup>Per questo Dio li ha abbandonati a passioni infami; le loro donne hanno cambiato i rapporti naturali in rapporti contro natura. <sup id="toc_29">27</sup>Egualmente anche gli uomini, lasciando il rapporto naturale con la donna, si sono accesi di passione gli uni per gli altri, commettendo atti ignominiosi uomini con uomini, ricevendo così in se stessi la punizione che s’addiceva al loro traviamento. <sup id="toc_30">28</sup>E poiché hanno disprezzato la conoscenza di Dio, Dio li ha abbandonati in balìa d’una intelligenza depravata, sicché commettono ciò che è indegno, <sup id="toc_31">29</sup>colmi come sono di ogni sorta di ingiustizia, di malvagità, di cupidigia, di malizia; pieni d’invidia, di omicidio, di rivalità, di frodi, di malignità; diffamatori, <sup id="toc_32">30</sup>maldicenti, nemici di Dio, oltraggiosi, superbi, fanfaroni, ingegnosi nel male, ribelli ai genitori, <sup id="toc_33">31</sup>insensati, sleali, senza cuore, senza misericordia. <sup id="toc_34">32</sup>E pur conoscendo il giudizio di Dio, che cioè gli autori di tali cose meritano la morte, non solo continuano a farle, ma anche approvano chi le fa.</p>
  <h3 id="toc_35">2</h3>
  <p><sup id="toc_36">1</sup>Sei dunque inescusabile, chiunque tu sia, o uomo che giudichi; perché mentre giudichi gli altri, condanni te stesso; infatti, tu che giudichi, fai le medesime cose. <sup id="toc_37">2</sup>Eppure noi sappiamo che il giudizio di Dio è secondo verità contro quelli che commettono tali cose. <sup id="toc_38">3</sup>Pensi forse, o uomo che giudichi quelli che commettono tali azioni e intanto le fai tu stesso, di sfuggire al giudizio di Dio? <sup id="toc_39">4</sup>O ti prendi gioco della ricchezza della sua bontà, della sua tolleranza e della sua pazienza, senza riconoscere che la bontà di Dio ti spinge alla conversione? <sup id="toc_40">5</sup>Tu, però, con la tua durezza e il tuo cuore impenitente accumuli collera su di te per il giorno dell’ira e della rivelazione del giusto giudizio di Dio, <sup id="toc_41">6</sup>il quale renderà a ciascuno secondo le sue opere: <sup id="toc_42">7</sup>la vita eterna a coloro che perseverando nelle opere di bene cercano gloria, onore e incorruttibilità; <sup id="toc_43">8</sup>sdegno ed ira contro coloro che per ribellione resistono alla verità e obbediscono all’ingiustizia. <sup id="toc_44">9</sup>Tribolazione e angoscia per ogni uomo che opera il male, per il Giudeo prima e poi per il Greco; <sup id="toc_45">10</sup>gloria invece, onore e pace per chi opera il bene, per il Giudeo prima e poi per il Greco, <sup id="toc_46">11</sup>perché presso Dio non c’è parzialità.</p>
  <p><sup id="toc_47">12</sup>Tutti quelli che hanno peccato senza la legge, periranno anche senza la legge; quanti invece hanno peccato sotto la legge, saranno giudicati con la legge. <sup id="toc_48">13</sup>Perché non coloro che ascoltano la legge sono giusti davanti a Dio, ma quelli che mettono in pratica la legge saranno giustificati. <sup id="toc_49">14</sup>Quando i pagani, che non hanno la legge, per natura agiscono secondo la legge, essi, pur non avendo legge, sono legge a se stessi; <sup id="toc_50">15</sup>essi dimostrano che quanto la legge esige è scritto nei loro cuori come risulta dalla testimonianza della loro coscienza e dai loro stessi ragionamenti, che ora li accusano ora li difendono. <sup id="toc_51">16</sup>Così avverrà nel giorno in cui Dio giudicherà i segreti degli uomini per mezzo di Gesù Cristo, secondo il mio vangelo.</p>
  <p><sup id="toc_52">17</sup>Ora, se tu ti vanti di portare il nome di Giudeo e ti riposi sicuro sulla legge, e ti glori di Dio, <sup id="toc_53">18</sup>del quale conosci la volontà e, istruito come sei dalla legge, sai discernere ciò che è meglio, <sup id="toc_54">19</sup>e sei convinto di esser guida dei ciechi, luce di coloro che sono nelle tenebre, <sup id="toc_55">20</sup>educatore degli ignoranti, maestro dei semplici, perché possiedi nella legge l’espressione della sapienza e della verità… <sup id="toc_56">21</sup>ebbene, come mai tu, che insegni agli altri, non insegni a te stesso? Tu che predichi di non rubare, rubi? <sup id="toc_57">22</sup>Tu che proibisci l’adulterio, sei adùltero? Tu che detesti gli idoli, ne derubi i templi? <sup id="toc_58">23</sup>Tu che ti glori della legge, offendi Dio trasgredendo la legge? <sup id="toc_59">24</sup>Infatti <i>il nome di Dio è bestemmiato per causa vostra tra i pagani</i>, come sta scritto.</p>
  <p><sup id="toc_60">25</sup>La circoncisione è utile, sì, se osservi la legge; ma se trasgredisci la legge, con la tua circoncisione sei come uno non circonciso. <sup id="toc_61">26</sup>Se dunque chi non è circonciso osserva le prescrizioni della legge, la sua non circoncisione non gli verrà forse contata come circoncisione? <sup id="toc_62">27</sup>E così, chi non è circonciso fisicamente, ma osserva la legge, giudicherà te che, nonostante la lettera della legge e la circoncisione, sei un trasgressore della legge. <sup id="toc_63">28</sup>Infatti, Giudeo non è chi appare tale all’esterno, e la circoncisione non è quella visibile nella carne; <sup id="toc_64">29</sup>ma Giudeo è colui che lo è interiormente e la circoncisione è quella del cuore, nello spirito e non nella lettera; la sua gloria non viene dagli uomini ma da Dio.</p>
  <h3 id="toc_65">3</h3>
  <p>-<sup id="toc_66">1</sup>Qual è dunque la superiorità del Giudeo? O quale l’utilità della circoncisione?</p>
  <p>-<sup id="toc_67">2</sup>Grande, sotto ogni aspetto. Anzitutto perché a loro sono state affidate le rivelazioni di Dio.</p>
  <p>-<sup id="toc_68">3</sup>Che dunque? Se alcuni non hanno creduto, la loro incredulità può forse annullare la fedeltà di Dio?</p>
  <p>-<sup id="toc_69">4</sup>Impossibile! Resti invece fermo che Dio è verace e <i>ogni uomo mentitore</i>, come sta scritto:</p>
  <p class="testo_rientrato"><i>Perché tu sia riconosciuto giusto nelle tue parole<br/>
e trionfi quando sei giudicato</i>.</p>
  <p>-<sup id="toc_70">5</sup>Se però la nostra ingiustizia mette in risalto la giustizia di Dio, che diremo? Forse è ingiusto Dio quando riversa su di noi la sua ira? Parlo alla maniera umana.</p>
  <p>-<sup id="toc_71">6</sup>Impossibile! Altrimenti, come potrà Dio giudicare il mondo?</p>
  <p>-<sup id="toc_72">7</sup>Ma se per la mia menzogna la verità di Dio risplende per sua gloria, perché dunque sono ancora giudicato come peccatore? <sup id="toc_73">8</sup>Perché non dovremmo fare il male affinché venga il bene, come alcuni – la cui condanna è ben giusta – ci calunniano, dicendo che noi lo affermiamo?</p>
  <p><sup id="toc_74">9</sup>Che dunque? Dobbiamo noi ritenerci superiori? Niente affatto! Abbiamo infatti dimostrato precedentemente che Giudei e Greci, tutti, sono sotto il dominio del peccato, <sup id="toc_75">10</sup>come sta scritto:</p>
  <p class="testo_rientrato"><i>Non c’è nessun giusto, nemmeno uno,<br/></i> <sup id="toc_76">11</sup><i>non c’è sapiente, non c’è chi cerchi Dio!<br/></i> <sup id="toc_77">12</sup><i>Tutti hanno traviato e si son pervertiti;<br/>
non c’è chi compia il bene, non ce n’è neppure uno.<br/></i> <sup id="toc_78">13</sup><i>La loro gola è un sepolcro spalancato,<br/>
tramano inganni con la loro lingua,<br/>
veleno di serpenti è sotto le loro labbra,<br/></i> <sup id="toc_79">14</sup><i>la loro bocca è piena di maledizione e di amarezza.<br/></i> <sup id="toc_80">15</sup><i>I loro piedi corrono a versare il sangue;<br/></i> <sup id="toc_81">16</sup><i>strage e rovina è sul loro cammino<br/></i> <sup id="toc_82">17</sup><i>e la via della pace non conoscono.<br/></i> <sup id="toc_83">18</sup><i>Non c’è timore di Dio davanti ai loro occhi</i>.</p>
  <p><sup id="toc_84">19</sup>Ora, noi sappiamo che tutto ciò che dice la legge lo dice per quelli che sono sotto la legge, perché sia chiusa ogni bocca e tutto il mondo sia riconosciuto colpevole di fronte a Dio. <sup id="toc_85">20</sup>Infatti in virtù delle opere della legge <i>nessun uomo sarà giustificato davanti a lui</i>, perché per mezzo della legge si ha solo la conoscenza del peccato.</p>
  <p><sup id="toc_86">21</sup>Ora invece, indipendentemente dalla legge, si è manifestata la giustizia di Dio, testimoniata dalla legge e dai profeti; <sup id="toc_87">22</sup>giustizia di Dio per mezzo della fede in Gesù Cristo, per tutti quelli che credono. E non c’è distinzione: <sup id="toc_88">23</sup>tutti hanno peccato e sono privi della gloria di Dio, <sup id="toc_89">24</sup>ma sono giustificati gratuitamente per la sua grazia, in virtù della redenzione realizzata da Cristo Gesù. <sup id="toc_90">25</sup>Dio lo ha prestabilito a servire come strumento di espiazione per mezzo della fede, nel suo sangue, al fine di manifestare la sua giustizia, dopo la tolleranza usata verso i peccati passati, <sup id="toc_91">26</sup>nel tempo della divina pazienza. Egli manifesta la sua giustizia nel tempo presente, per essere giusto e giustificare chi ha fede in Gesù.</p>
  <p><sup id="toc_92">27</sup>Dove sta dunque il vanto? Esso è stato escluso! Da quale legge? Da quella delle opere? No, ma dalla legge della fede. <sup id="toc_93">28</sup>Noi riteniamo infatti che l’uomo è giustificato per la fede indipendentemente dalle opere della legge. <sup id="toc_94">29</sup>Forse Dio è Dio soltanto dei Giudei? Non lo è anche dei pagani? Certo, anche dei pagani! <sup id="toc_95">30</sup>Poiché non c’è che un solo Dio, il quale giustificherà per la fede i circoncisi, e per mezzo della fede anche i non circoncisi. <sup id="toc_96">31</sup>Togliamo dunque ogni valore alla legge mediante la fede? Nient’affatto, anzi confermiamo la legge.</p>
  <h3 id="toc_97">4</h3>
  <p><sup id="toc_98">1</sup>Che diremo dunque di Abramo, nostro antenato secondo la carne? <sup id="toc_99">2</sup>Se infatti Abramo è stato giustificato per le opere, certo ha di che gloriarsi, ma non davanti a Dio. <sup id="toc_100">3</sup>Ora, che cosa dice la Scrittura? <i>Abramo ebbe fede in Dio e ciò gli fu accreditato come giustizia</i>. <sup id="toc_101">4</sup>A chi lavora, il salario non viene calcolato come un dono, ma come debito; <sup id="toc_102">5</sup>a chi invece non lavora, ma crede in colui che giustifica l’empio, la sua fede gli viene accreditata come giustizia. <sup id="toc_103">6</sup>Così anche Davide proclama beato l’uomo a cui Dio accredita la giustizia indipendentemente dalle opere:</p>
  <p class="testo_rientrato"><sup id="toc_104">7</sup><i>Beati quelli le cui iniquità sono state perdonate<br/>
e i peccati sono stati ricoperti;<br/></i> <sup id="toc_105">8</sup><i>beato l’uomo al quale il Signore non mette in conto il peccato</i>!</p>
  <p><sup id="toc_106">9</sup>Orbene, questa beatitudine riguarda chi è circonciso o anche chi non è circonciso? Noi diciamo infatti che <i>la fede fu accreditata ad Abramo come giustizia</i>. <sup id="toc_107">10</sup>Come dunque gli fu accreditata? Quando era circonciso o quando non lo era? Non certo dopo la circoncisione, ma prima. <sup id="toc_108">11</sup>Infatti egli ricevette <i>il segno della circoncisione</i>
quale sigillo della giustizia derivante dalla fede che aveva già ottenuta quando non era ancora circonciso; questo perché fosse padre di tutti i non circoncisi che credono e perché anche a loro venisse accreditata la giustizia <sup id="toc_109">12</sup>e fosse padre anche dei circoncisi, di quelli che non solo hanno la circoncisione, ma camminano anche sulle orme della fede del nostro padre Abramo prima della sua circoncisione.</p>
  <p><sup id="toc_110">13</sup>Non infatti in virtù della legge fu data ad Abramo o alla sua discendenza la promessa di diventare erede del mondo, ma in virtù della giustizia che viene dalla fede; <sup id="toc_111">14</sup>poiché se diventassero eredi coloro che provengono dalla legge, sarebbe resa vana la fede e nulla la promessa. <sup id="toc_112">15</sup>La legge infatti provoca l’ira; al contrario, dove non c’è legge, non c’è nemmeno trasgressione. <sup id="toc_113">16</sup>Eredi quindi si diventa per la fede, perché ciò sia per grazia e così la promessa sia sicura per tutta la discendenza, non soltanto per quella che deriva dalla legge, ma anche per quella che deriva dalla fede di Abramo, il quale è padre di tutti noi. <sup id="toc_114">17</sup>Infatti sta scritto: <i>Ti ho costituito padre di molti popoli</i>; è nostro padre davanti al Dio nel quale credette, che dà vita ai morti e chiama all’esistenza le cose che ancora non esistono.</p>
  <p><sup id="toc_115">18</sup>Egli ebbe fede sperando contro ogni speranza e così divenne <i>padre di molti popoli</i>, come gli era stato detto: <i>Così sarà la tua discendenza</i>. <sup id="toc_116">19</sup>Egli non vacillò nella fede, pur vedendo già come morto il proprio corpo – aveva circa cento anni – e morto il seno di Sara. <sup id="toc_117">20</sup>Per la promessa di Dio non esitò con incredulità, ma si rafforzò nella fede e diede gloria a Dio, <sup id="toc_118">21</sup>pienamente convinto che quanto egli aveva promesso era anche capace di portarlo a compimento. <sup id="toc_119">22</sup>Ecco perché <i>gli fu accreditato come giustizia</i>.</p>
  <p><sup id="toc_120">23</sup>E non soltanto per lui è stato scritto che gli fu accreditato come giustizia, <sup id="toc_121">24</sup>ma anche per noi, ai quali sarà egualmente accreditato: a noi che crediamo in colui che ha risuscitato dai morti Gesù nostro Signore, <sup id="toc_122">25</sup>il quale è stato messo a morte per i nostri peccati ed è stato risuscitato per la nostra giustificazione.</p>
  <h3 id="toc_123">5</h3>
  <p><sup id="toc_124">1</sup>Giustificati dunque per la fede, noi siamo in pace con Dio per mezzo del Signore nostro Gesù Cristo; <sup id="toc_125">2</sup>per suo mezzo abbiamo anche ottenuto, mediante la fede, di accedere a questa grazia nella quale ci troviamo e ci vantiamo nella speranza della gloria di Dio. <sup id="toc_126">3</sup>E non soltanto questo: noi ci vantiamo anche nelle tribolazioni, ben sapendo che la tribolazione produce pazienza, la pazienza una virtù provata <sup id="toc_127">4</sup>e la virtù provata la speranza. <sup id="toc_128">5</sup>La speranza poi non delude, perché l’amore di Dio è stato riversato nei nostri cuori per mezzo dello Spirito Santo che ci è stato dato.</p>
  <p><sup id="toc_129">6</sup>Infatti, mentre noi eravamo ancora peccatori, Cristo morì per gli empi nel tempo stabilito. <sup id="toc_130">7</sup>Ora, a stento si trova chi sia disposto a morire per un giusto; forse ci può essere chi ha il coraggio di morire per una persona dabbene. <sup id="toc_131">8</sup>Ma Dio dimostra il suo amore verso di noi perché, mentre eravamo ancora peccatori, Cristo è morto per noi. <sup id="toc_132">9</sup>A maggior ragione ora, giustificati per il suo sangue, saremo salvati dall’ira per mezzo di lui. <sup id="toc_133">10</sup>Se infatti, quand’eravamo nemici, siamo stati riconciliati con Dio per mezzo della morte del Figlio suo, molto più ora che siamo riconciliati, saremo salvati mediante la sua vita. <sup id="toc_134">11</sup>Non solo, ma ci gloriamo pure in Dio, per mezzo del Signore nostro Gesù Cristo, dal quale ora abbiamo ottenuto la riconciliazione.</p>
  <p><sup id="toc_135">12</sup>Quindi, come a causa di un solo uomo il peccato è entrato nel mondo e con il peccato la morte, così anche la morte ha raggiunto tutti gli uomini, perché tutti hanno peccato. <sup id="toc_136">13</sup>Fino alla legge infatti c’era peccato nel mondo e, anche se il peccato non può essere imputato quando manca la legge, <sup id="toc_137">14</sup>la morte regnò da Adamo fino a Mosè anche su quelli che non avevano peccato con una trasgressione simile a quella di Adamo, il quale è figura di colui che doveva venire.</p>
  <p><sup id="toc_138">15</sup>Ma il dono di grazia non è come la caduta: se infatti per la caduta di uno solo morirono tutti, molto di più la grazia di Dio e il dono concesso in grazia di un solo uomo, Gesù Cristo, si sono riversati in abbondanza su tutti gli uomini. <sup id="toc_139">16</sup>E non è accaduto per il dono di grazia come per il peccato di uno solo: il giudizio partì da un solo atto per la condanna, il dono di grazia invece da molte cadute per la giustificazione. <sup id="toc_140">17</sup>Infatti se per la caduta di uno solo la morte ha regnato a causa di quel solo uomo, molto di più quelli che ricevono l’abbondanza della grazia e del dono della giustizia regneranno nella vita per mezzo del solo Gesù Cristo.</p>
  <p><sup id="toc_141">18</sup>Come dunque per la colpa di uno solo si è riversata su tutti gli uomini la condanna, così anche per l’opera di giustizia di uno solo si riversa su tutti gli uomini la giustificazione che dà vita. <sup id="toc_142">19</sup>Similmente, come per la disobbedienza di uno solo tutti sono stati costituiti peccatori, così anche per l’obbedienza di uno solo tutti saranno costituiti giusti.</p>
  <p><sup id="toc_143">20</sup>La legge poi sopraggiunse a dare piena coscienza della caduta, ma laddove è abbondato il peccato, ha sovrabbondato la grazia, <sup id="toc_144">21</sup>perché come il peccato aveva regnato con la morte, così regni anche la grazia con la giustizia per la vita eterna, per mezzo di Gesù Cristo nostro Signore.</p>
  <h3 id="toc_145">6</h3>
  <p><sup id="toc_146">1</sup>Che diremo dunque? Continuiamo a restare nel peccato perché abbondi la grazia? <sup id="toc_147">2</sup>È assurdo! Noi che già siamo morti al peccato, come potremo ancora vivere nel peccato? <sup id="toc_148">3</sup>O non sapete che quanti siamo stati battezzati in Cristo Gesù, siamo stati battezzati nella sua morte? <sup id="toc_149">4</sup>Per mezzo del battesimo siamo dunque stati sepolti insieme a lui nella morte, perché come Cristo fu risuscitato dai morti per mezzo della gloria del Padre, così anche noi possiamo camminare in una vita nuova. <sup id="toc_150">5</sup>Se infatti siamo stati completamente uniti a lui con una morte simile alla sua, lo saremo anche con la sua risurrezione. <sup id="toc_151">6</sup>Sappiamo bene che il nostro uomo vecchio è stato crocifisso con lui, perché fosse distrutto il corpo del peccato, e noi non fossimo più schiavi del peccato. <sup id="toc_152">7</sup>Infatti chi è morto, è ormai libero dal peccato.</p>
  <p><sup id="toc_153">8</sup>Ma se siamo morti con Cristo, crediamo che anche vivremo con lui, <sup id="toc_154">9</sup>sapendo che Cristo risuscitato dai morti non muore più; la morte non ha più potere su di lui. <sup id="toc_155">10</sup>Per quanto riguarda la sua morte, egli morì al peccato una volta per tutte; ora invece per il fatto che egli vive, vive per Dio. <sup id="toc_156">11</sup>Così anche voi consideratevi morti al peccato, ma viventi per Dio, in Cristo Gesù.</p>
  <p><sup id="toc_157">12</sup>Non regni più dunque il peccato nel vostro corpo mortale, sì da sottomettervi ai suoi desideri; <sup id="toc_158">13</sup>non offrite le vostre membra come strumenti di ingiustizia al peccato, ma offrite voi stessi a Dio come vivi tornati dai morti e le vostre membra come strumenti di giustizia per Dio. <sup id="toc_159">14</sup>Il peccato infatti non dominerà più su di voi poiché non siete più sotto la legge, ma sotto la grazia.</p>
  <p><sup id="toc_160">15</sup>Che dunque? Dobbiamo commettere peccati perché non siamo più sotto la legge, ma sotto la grazia? È assurdo! <sup id="toc_161">16</sup>Non sapete voi che, se vi mettete a servizio di qualcuno come schiavi per obbedirgli, siete schiavi di colui al quale servite: sia del peccato che porta alla morte, sia dell’obbedienza che conduce alla giustizia? <sup id="toc_162">17</sup>Rendiamo grazie a Dio, perché voi eravate schiavi del peccato, ma avete obbedito di cuore a quell’insegnamento che vi è stato trasmesso <sup id="toc_163">18</sup>e così, liberati dal peccato, siete diventati servi della giustizia.</p>
  <p><sup id="toc_164">19</sup>Parlo con esempi umani, a causa della debolezza della vostra carne. Come avete messo le vostre membra a servizio dell’impurità e dell’iniquità a pro dell’iniquità, così ora mettete le vostre membra a servizio della giustizia per la vostra santificazione.</p>
  <p><sup id="toc_165">20</sup>Quando infatti eravate sotto la schiavitù del peccato, eravate liberi nei riguardi della giustizia. <sup id="toc_166">21</sup>Ma quale frutto raccoglievate allora da cose di cui ora vi vergognate? Infatti il loro destino è la morte. <sup id="toc_167">22</sup>Ora invece, liberati dal peccato e fatti servi di Dio, voi raccogliete il frutto che vi porta alla santificazione e come destino avete la vita eterna. <sup id="toc_168">23</sup>Perché il salario del peccato è la morte; ma il dono di Dio è la vita eterna in Cristo Gesù nostro Signore.</p>
  <h3 id="toc_169">7</h3>
  <p><sup id="toc_170">1</sup>O forse ignorate, fratelli – parlo a gente esperta di legge – che la legge ha potere sull’uomo solo per il tempo in cui egli vive? <sup id="toc_171">2</sup>La donna sposata, infatti, è legata dalla legge al marito finché egli vive; ma se il marito muore, è libera dalla legge che la lega al marito. <sup id="toc_172">3</sup>Essa sarà dunque chiamata adultera se, mentre vive il marito, passa a un altro uomo, ma se il marito muore, essa è libera dalla legge e non è più adultera se passa a un altro uomo. <sup id="toc_173">4</sup>Alla stessa maniera, fratelli miei, anche voi, mediante il corpo di Cristo, siete stati messi a morte quanto alla legge, per appartenere ad un altro, cioè a colui che fu risuscitato dai morti, affinché noi portiamo frutti per Dio. <sup id="toc_174">5</sup>Quando infatti eravamo nella carne, le passioni peccaminose, stimolate dalla legge, si scatenavano nelle nostre membra al fine di portare frutti per la morte. <sup id="toc_175">6</sup>Ora però siamo stati liberati dalla legge, essendo morti a ciò che ci teneva prigionieri, per servire nel regime nuovo dello Spirito e non nel regime vecchio della lettera.</p>
  <p><sup id="toc_176">7</sup>Che diremo dunque? Che la legge è peccato? No certamente! Però io non ho conosciuto il peccato se non per la legge, né avrei conosciuto la concupiscenza, se la legge non avesse detto: <i>Non desiderare</i>. <sup id="toc_177">8</sup>Prendendo pertanto occasione da questo comandamento, il peccato scatenò in me ogni sorta di desideri. Senza la legge infatti il peccato è morto <sup id="toc_178">9</sup>e io un tempo vivevo senza la legge. Ma, sopraggiunto quel comandamento, il peccato ha preso vita <sup id="toc_179">10</sup>e io sono morto; la legge, che doveva servire per la vita, è divenuta per me motivo di morte. <sup id="toc_180">11</sup>Il peccato infatti, prendendo occasione dal comandamento, mi ha sedotto e per mezzo di esso mi ha dato la morte. <sup id="toc_181">12</sup>Così la legge è santa e santo e giusto e buono è il comandamento. <sup id="toc_182">13</sup>Ciò che è bene è allora diventato morte per me? No davvero! È invece il peccato: esso per rivelarsi peccato mi ha dato la morte servendosi di ciò che è bene, perché il peccato apparisse oltre misura peccaminoso per mezzo del comandamento.</p>
  <p><sup id="toc_183">14</sup>Sappiamo infatti che la legge è spirituale, mentre io sono di carne, venduto come schiavo del peccato. <sup id="toc_184">15</sup>Io non riesco a capire neppure ciò che faccio: infatti non quello che voglio io faccio, ma quello che detesto. <sup id="toc_185">16</sup>Ora, se faccio quello che non voglio, io riconosco che la legge è buona; <sup id="toc_186">17</sup>
quindi non sono più io a farlo, ma il peccato che abita in me. <sup id="toc_187">18</sup>Io so infatti che in me, cioè nella mia carne, non abita il bene; c’è in me il desiderio del bene, ma non la capacità di attuarlo; <sup id="toc_188">19</sup>infatti io non compio il bene che voglio, ma il male che non voglio. <sup id="toc_189">20</sup>Ora, se faccio quello che non voglio, non sono più io a farlo, ma il peccato che abita in me. <sup id="toc_190">21</sup>Io trovo dunque in me questa legge: quando voglio fare il bene, il male è accanto a me. <sup id="toc_191">22</sup>Infatti acconsento nel mio intimo alla legge di Dio, <sup id="toc_192">23</sup>ma nelle mie membra vedo un’altra legge, che muove guerra alla legge della mia mente e mi rende schiavo della legge del peccato che è nelle mie membra. <sup id="toc_193">24</sup>Sono uno sventurato! Chi mi libererà da questo corpo votato alla morte? <sup id="toc_194">25</sup>Siano rese grazie a Dio per mezzo di Gesù Cristo nostro Signore! Io dunque, con la mente, servo la legge di Dio, con la carne invece la legge del peccato.</p>
  <h3 id="toc_195">8</h3>
  <p><sup id="toc_196">1</sup>Non c’è dunque più nessuna condanna per quelli che sono in Cristo Gesù. <sup id="toc_197">2</sup>Poiché la legge dello Spirito che dà vita in Cristo Gesù ti ha liberato dalla legge del peccato e della morte. <sup id="toc_198">3</sup>Infatti ciò che era impossibile alla legge, perché la carne la rendeva impotente, Dio lo ha reso possibile: mandando il proprio Figlio in una carne simile a quella del peccato e in vista del peccato, egli ha condannato il peccato nella carne, <sup id="toc_199">4</sup>perché la giustizia della legge si adempisse in noi, che non camminiamo secondo la carne ma secondo lo Spirito.</p>
  <p><sup id="toc_200">5</sup>Quelli infatti che vivono secondo la carne, pensano alle cose della carne; quelli invece che vivono secondo lo Spirito, alle cose dello Spirito. <sup id="toc_201">6</sup>Ma i desideri della carne portano alla morte, mentre i desideri dello Spirito portano alla vita e alla pace. <sup id="toc_202">7</sup>Infatti i desideri della carne sono in rivolta contro Dio, perché non si sottomettono alla sua legge e neanche lo potrebbero. <sup id="toc_203">8</sup>Quelli che vivono secondo la carne non possono piacere a Dio.</p>
  <p><sup id="toc_204">9</sup>Voi però non siete sotto il dominio della carne, ma dello Spirito, dal momento che lo Spirito di Dio abita in voi. Se qualcuno non ha lo Spirito di Cristo, non gli appartiene. <sup id="toc_205">10</sup>E se Cristo è in voi, il vostro corpo è morto a causa del peccato, ma lo spirito è vita a causa della giustificazione. <sup id="toc_206">11</sup>E se lo Spirito di colui che ha risuscitato Gesù dai morti abita in voi, colui che ha risuscitato Cristo dai morti darà la vita anche ai vostri corpi mortali per mezzo del suo Spirito che abita in voi.</p>
  <p><sup id="toc_207">12</sup>Così dunque fratelli, noi siamo debitori, ma non verso la carne per vivere secondo la carne; <sup id="toc_208">13</sup>poiché se vivete secondo la carne, voi morirete; se invece con l’aiuto dello Spirito voi fate morire le opere del corpo, vivrete.</p>
  <p><sup id="toc_209">14</sup>Tutti quelli infatti che sono guidati dallo Spirito di Dio, costoro sono figli di Dio. <sup id="toc_210">15</sup>E voi non avete ricevuto uno spirito da schiavi per ricadere nella paura, ma avete ricevuto uno spirito da figli adottivi per mezzo del quale gridiamo: “Abbà, Padre!”. <sup id="toc_211">16</sup>Lo Spirito stesso attesta al nostro spirito che siamo figli di Dio. <sup id="toc_212">17</sup>E se siamo figli, siamo anche eredi: eredi di Dio, coeredi di Cristo, se veramente partecipiamo alle sue sofferenze per partecipare anche alla sua gloria.</p>
  <p><sup id="toc_213">18</sup>Io ritengo, infatti, che le sofferenze del momento presente non sono paragonabili alla gloria futura che dovrà essere rivelata in noi.</p>
  <p><sup id="toc_214">19</sup>La creazione stessa attende con impazienza la rivelazione dei figli di Dio; <sup id="toc_215">20</sup>essa infatti è stata sottomessa alla caducità – non per suo volere, ma per volere di colui che l’ha sottomessa – e nutre la speranza <sup id="toc_216">21</sup>di essere lei pure liberata dalla schiavitù della corruzione, per entrare nella libertà della gloria dei figli di Dio. <sup id="toc_217">22</sup>Sappiamo bene infatti che tutta la creazione geme e soffre fino ad oggi nelle doglie del parto; <sup id="toc_218">23</sup>essa non è la sola, ma anche noi, che possediamo le primizie dello Spirito, gemiamo interiormente aspettando l’adozione a figli, la redenzione del nostro corpo. <sup id="toc_219">24</sup>Poiché nella speranza noi siamo stati salvati. Ora, ciò che si spera, se visto, non è più speranza; infatti, ciò che uno già vede, come potrebbe ancora sperarlo? <sup id="toc_220">25</sup>Ma se speriamo quello che non vediamo, lo attendiamo con perseveranza.</p>
  <p><sup id="toc_221">26</sup>Allo stesso modo anche lo Spirito viene in aiuto alla nostra debolezza, perché nemmeno sappiamo che cosa sia conveniente domandare, ma lo Spirito stesso intercede con insistenza per noi, con gemiti inesprimibili; <sup id="toc_222">27</sup>e colui che scruta i cuori sa quali sono i desideri dello Spirito, poiché egli intercede per i credenti secondo i disegni di Dio.</p>
  <p><sup id="toc_223">28</sup>Del resto, noi sappiamo che tutto concorre al bene di coloro che amano Dio, che sono stati chiamati secondo il suo disegno. <sup id="toc_224">29</sup>Poiché quelli che egli da sempre ha conosciuto li ha anche predestinati ad essere conformi all’immagine del Figlio suo, perché egli sia il primogenito tra molti fratelli; <sup id="toc_225">30</sup>quelli poi che ha predestinati li ha anche chiamati; quelli che ha chiamati li ha anche giustificati; quelli che ha giustificati li ha anche glorificati.</p>
  <p><sup id="toc_226">31</sup>Che diremo dunque in proposito? Se Dio è per noi, chi sarà contro di noi? <sup id="toc_227">32</sup>Egli che non ha risparmiato il proprio Figlio, ma lo ha dato per tutti noi, come non ci donerà ogni cosa insieme con lui? <sup id="toc_228">33</sup>Chi accuserà gli eletti di Dio? Dio giustifica. <sup id="toc_229">34</sup>Chi condannerà? Cristo Gesù, che è morto, anzi, che è risuscitato, sta alla destra di Dio e intercede per noi? <sup id="toc_230">35</sup>Chi ci separerà dunque dall’amore di Cristo? Forse la tribolazione, l’angoscia, la persecuzione, la fame, la nudità, il pericolo, la spada? <sup id="toc_231">36</sup>Proprio come sta scritto:</p>
  <p class="testo_rientrato"><i>Per causa tua siamo messi a morte tutto il giorno,<br/>
siamo trattati come pecore da macello</i>.</p>
  <p><sup id="toc_232">37</sup>Ma in tutte queste cose noi siamo più che vincitori per virtù di colui che ci ha amati. <sup id="toc_233">38</sup>Io sono infatti persuaso che né morte né vita, né angeli né principati, né presente né avvenire, <sup id="toc_234">39</sup>né potenze, né altezza né profondità, né alcun’altra creatura potrà mai separarci dall’amore di Dio, in Cristo Gesù, nostro Signore.</p>
  <h3 id="toc_235">9</h3>
  <p><sup id="toc_236">1</sup>Dico la verità in Cristo, non mentisco, e la mia coscienza me ne dà testimonianza nello Spirito Santo: <sup id="toc_237">2</sup>ho nel cuore un grande dolore e una sofferenza continua. <sup id="toc_238">3</sup>Vorrei infatti essere io stesso anàtema, separato da Cristo a vantaggio dei miei fratelli, miei consanguinei secondo la carne. <sup id="toc_239">4</sup>Essi sono Israeliti e possiedono l’adozione a figli, la gloria, le alleanze, la legislazione, il culto, le promesse, <sup id="toc_240">5</sup>i patriarchi; da essi proviene Cristo secondo la carne, egli che è sopra ogni cosa, Dio benedetto nei secoli. Amen.</p>
  <p><sup id="toc_241">6</sup>Tuttavia la parola di Dio non è venuta meno. Infatti non tutti i discendenti di Israele sono Israele, <sup id="toc_242">7</sup>né per il fatto di essere discendenza di Abramo sono tutti suoi figli. No, ma: <i>in Isacco ti sarà data una discendenza</i>, <sup id="toc_243">8</sup>cioè: non sono considerati figli di Dio i figli della carne, ma come discendenza sono considerati solo i figli della promessa. <sup id="toc_244">9</sup>Queste infatti sono le parole della promessa: <i>Io verrò in questo tempo e Sara avrà un figlio</i>. <sup id="toc_245">10</sup>E non è tutto; c’è anche Rebecca che ebbe figli da un solo uomo, Isacco nostro padre: <sup id="toc_246">11</sup>quando essi ancora non eran nati e nulla avevano fatto di bene o di male – perché rimanesse fermo il disegno divino fondato sull’elezione non in base alle opere, ma alla volontà di colui che chiama – <sup id="toc_247">12</sup>le fu dichiarato: <i>Il maggiore sarà sottomesso al minore</i>, <sup id="toc_248">13</sup>come sta scritto:</p>
  <p class="testo_rientrato"><i>Ho amato Giacobbe<br/>
e ho odiato Esaù</i>.</p>
  <p><sup id="toc_249">14</sup>Che diremo dunque? C’è forse ingiustizia da parte di Dio? No certamente! <sup id="toc_250">15</sup>Egli infatti dice a Mosè:</p>
  <p class="testo_rientrato"><i>Userò misericordia con chi vorrò,<br/>
e avrò pietà di chi vorrò averla.</i></p>
  <p><sup id="toc_251">16</sup>Quindi non dipende dalla volontà né dagli sforzi dell’uomo, ma da Dio che usa misericordia. <sup id="toc_252">17</sup>Dice infatti la Scrittura al faraone: <i>Ti ho fatto sorgere per manifestare in te la mia potenza e perché il mio nome sia proclamato in tutta la terra</i>. <sup id="toc_253">18</sup>Dio quindi usa misericordia con chi vuole e indurisce chi vuole</p>
  <p><sup id="toc_254">19</sup>Mi potrai però dire: “Ma allora perché ancora rimprovera? Chi può infatti resistere al suo volere?”. <sup id="toc_255">20</sup>O uomo, tu chi sei per disputare con Dio? <i>Oserà forse dire il vaso plasmato a colui che lo plasmò</i>: “Perché mi hai fatto così?”. <sup id="toc_256">21</sup>Forse il vasaio non è padrone dell’argilla, per fare con la medesima pasta un vaso per uso nobile e uno per uso volgare? <sup id="toc_257">22</sup>Se pertanto Dio, volendo manifestare la sua ira e far conoscere la sua potenza, ha sopportato con grande pazienza vasi di collera, già pronti per la perdizione, <sup id="toc_258">23</sup>e questo per far conoscere la ricchezza della sua gloria verso vasi di misericordia, da lui predisposti alla gloria, <sup id="toc_259">24</sup>cioè verso di noi, che egli ha chiamati non solo tra i Giudei ma anche tra i pagani, che potremmo dire?</p>
  <p><sup id="toc_260">25</sup>Esattamente come dice Osea:</p>
  <p class="testo_rientrato"><i>Chiamerò mio popolo quello che non era mio popolo<br/>
e mia diletta quella che non era la diletta.<br/></i> <sup id="toc_261">26</sup><i>E avverrà che nel luogo stesso dove fu detto</i> <i>loro:<br/>
“Voi non siete mio popolo”,<br/>
là saranno chiamati figli del Dio vivente</i>.</p>
  <p><sup id="toc_262">27</sup>E quanto a Israele, Isaia esclama:</p>
  <p class="testo_rientrato"><i>Se anche il numero dei figli d’Israele<br/>
fosse come la sabbia del mare,<br/>
sarà salvato solo il resto;<br/></i> <sup id="toc_263">28</sup><i>perché con pienezza e rapidità<br/>
il Signore compirà la sua parola sopra la terra</i>.</p>
  <p><sup id="toc_264">29</sup>E ancora secondo ciò che predisse Isaia:</p>
  <p class="testo_rientrato"><i>Se il Signore degli eserciti<br/>
non ci avesse lasciato una discendenza,<br/>
saremmo divenuti come Sòdoma<br/>
e resi simili a Gomorra</i>.</p>
  <p><sup id="toc_265">30</sup>Che diremo dunque? Che i pagani, che non ricercavano la giustizia, hanno raggiunto la giustizia: la giustizia però che deriva dalla fede; <sup id="toc_266">31</sup>mentre Israele, che ricercava una legge che gli desse la giustizia, non è giunto alla pratica della legge. <sup id="toc_267">32</sup>E perché mai? Perché non la ricercava dalla fede, ma come se derivasse dalle opere. Hanno urtato così contro la <i>pietra d’inciampo</i>, <sup id="toc_268">33</sup>come sta scritto:</p>
  <p class="testo_rientrato"><i>Ecco che io pongo in Sion una pietra di scandalo<br/>
e un sasso d’inciampo;<br/>
ma chi crede in lui non sarà deluso</i>.</p>
  <h3 id="toc_269">10</h3>
  <p><sup id="toc_270">1</sup>Fratelli, il desiderio del mio cuore e la mia preghiera sale a Dio per la loro salvezza. <sup id="toc_271">2</sup>Rendo infatti loro testimonianza che hanno zelo per Dio, ma non secondo una retta conoscenza; <sup id="toc_272">3</sup>poiché, ignorando la giustizia di Dio e cercando di stabilire la propria, non si sono sottomessi alla giustizia di Dio. <sup id="toc_273">4</sup>Ora, il termine della legge è Cristo, perché sia data la giustizia a chiunque crede.</p>
  <p><sup id="toc_274">5</sup>Mosè infatti descrive la giustizia che viene dalla legge così: <i>L’uomo che la pratica vivrà per essa</i>. <sup id="toc_275">6</sup>Invece la giustizia che viene dalla fede parla così: <i>Non dire nel tuo cuore: Chi salirà al cielo</i>? Questo significa farne discendere Cristo; <sup id="toc_276">7</sup>oppure: <i>Chi discenderà nell’abisso</i>? Questo significa far risalire Cristo dai morti. <sup id="toc_277">8</sup>Che dice dunque? <i>Vicino a te è la parola, sulla tua bocca e nel tuo cuore</i>: cioè la parola della fede che noi predichiamo. <sup id="toc_278">9</sup>Poiché se confesserai con la tua bocca che Gesù è il Signore, e crederai con il tuo cuore che Dio lo ha risuscitato dai morti, sarai salvo. <sup id="toc_279">10</sup>Con il cuore infatti si crede per ottenere la giustizia e con la bocca si fa la professione di fede per avere la salvezza. <sup id="toc_280">11</sup>Dice infatti la Scrittura: <i>Chiunque crede in lui non sarà deluso</i>. <sup id="toc_281">12</sup>Poiché non c’è distinzione fra Giudeo e Greco, dato che lui stesso è il Signore di tutti, ricco verso tutti quelli che l’invocano. <sup id="toc_282">13</sup>Infatti: <i>Chiunque invocherà il nome del Signore sarà salvato</i>.</p>
  <p><sup id="toc_283">14</sup>Ora, come potranno invocarlo senza aver prima creduto in lui? E come potranno credere, senza averne sentito parlare? E come potranno sentirne parlare senza uno che lo annunzi? <sup id="toc_284">15</sup>E come lo annunzieranno, senza essere prima inviati? Come sta scritto: <i>Quanto son belli i piedi di coloro che recano un lieto annunzio di bene</i>!</p>
  <p><sup id="toc_285">16</sup>Ma non tutti hanno obbedito al vangelo. Lo dice Isaia: Signore, <i>chi ha creduto alla nostra predicazione</i>? <sup id="toc_286">17</sup>La fede dipende dunque dalla predicazione e la predicazione a sua volta si attua per la parola di Cristo. <sup id="toc_287">18</sup>Ora io dico: Non hanno forse udito? Tutt’altro:</p>
  <p class="testo_rientrato"><i>per tutta la terra è corsa la loro voce,<br/>
e fino ai confini del mondo le loro parole</i>.</p>
  <p><sup id="toc_288">19</sup>E dico ancora: Forse Israele non ha compreso? Già per primo Mosè dice:</p>
  <p class="testo_rientrato"><i>Io vi renderò gelosi di un popolo che non è popolo;<br/>
contro una nazione senza intelligenza<br/>
susciterò il vostro sdegno</i>.</p>
  <p><sup id="toc_289">20</sup>Isaia poi arriva fino ad affermare:</p>
  <p class="testo_rientrato"><i>Sono stato trovato da quelli che non mi cercavano,<br/>
mi sono manifestato a quelli che non si rivolgevano a me</i>,</p>
  <p><sup id="toc_290">21</sup>mentre di Israele dice: <i>Tutto il giorno ho steso le mani verso un popolo disobbediente e ribelle</i>!</p>
  <h3 id="toc_291">11</h3>
  <p><sup id="toc_292">1</sup>Io domando dunque: <i>Dio avrebbe forse ripudiato il suo popolo</i>? Impossibile! Anch’io infatti sono Israelita, della discendenza di Abramo, della tribù di Beniamino. <sup id="toc_293">2</sup><i>Dio non ha ripudiato il suo popolo</i>, che egli ha scelto fin da principio. O non sapete forse ciò che dice la Scrittura, nel passo in cui Elia ricorre a Dio contro Israele?</p>
  <p class="testo_rientrato"><sup id="toc_294">3</sup><i>Signore, hanno ucciso i tuoi profeti,<br/>
hanno rovesciato i tuoi altari<br/>
e io sono rimasto solo e ora vogliono la mia vita</i>.</p>
  <p><sup id="toc_295">4</sup>Cosa gli risponde però la voce divina?</p>
  <p><i>Mi sono riservato settemila uomini, quelli che non hanno piegato il ginocchio davanti a Baal</i>.</p>
  <p><sup id="toc_296">5</sup>Così anche al presente c’è un resto, conforme a un’elezione per grazia. <sup id="toc_297">6</sup>E se lo è per grazia, non lo è per le opere; altrimenti la grazia non sarebbe più grazia.</p>
  <p><sup id="toc_298">7</sup>Che dire dunque? Israele non ha ottenuto quello che cercava; lo hanno ottenuto invece gli eletti; gli altri sono stati induriti, <sup id="toc_299">8</sup>come sta scritto:</p>
  <p class="testo_rientrato"><i>Dio ha dato loro uno spirito di torpore,<br/>
occhi per non vedere e orecchi per non sentire,<br/>
fino al giorno d’oggi</i>.</p>
  <p><sup id="toc_300">9</sup>E Davide dice:</p>
  <p class="testo_rientrato"><i>Diventi la lor mensa un laccio</i>, un tranello<br/> <i>e un inciampo e serva loro di giusto castigo!<br/></i> <sup id="toc_301">10</sup><i>Siano oscurati i loro occhi sì da non vedere,<br/>
e fa’ loro curvare la schiena per sempre</i>!</p>
  <p><sup id="toc_302">11</sup>Ora io domando: Forse inciamparono per cadere per sempre? Certamente no. Ma a causa della loro caduta la salvezza è giunta ai pagani, per suscitare la loro gelosia. <sup id="toc_303">12</sup>Se pertanto la loro caduta è stata ricchezza del mondo e il loro fallimento ricchezza dei pagani, che cosa non sarà la loro partecipazione totale!</p>
  <p><sup id="toc_304">13</sup>Pertanto, ecco che cosa dico a voi, Gentili: come apostolo dei Gentili, io faccio onore al mio ministero, <sup id="toc_305">14</sup>nella speranza di suscitare la gelosia di quelli del mio sangue e di salvarne alcuni. <sup id="toc_306">15</sup>Se infatti il loro rifiuto ha segnato la riconciliazione del mondo, quale potrà mai essere la loro riammissione, se non una risurrezione dai morti?</p>
  <p><sup id="toc_307">16</sup>Se le primizie sono sante, lo sarà anche tutta la pasta; se è santa la radice, lo saranno anche i rami. <sup id="toc_308">17</sup>Se però alcuni rami sono stati tagliati e tu, essendo oleastro, sei stato innestato al loro posto, diventando così partecipe della radice e della linfa dell’olivo, <sup id="toc_309">18</sup>non menar tanto vanto contro i rami! Se ti vuoi proprio vantare, sappi che non sei tu che porti la radice, ma è la radice che porta te.</p>
  <p><sup id="toc_310">19</sup>Dirai certamente: Ma i rami sono stati tagliati perché vi fossi innestato io! <sup id="toc_311">20</sup>Bene; essi però sono stati tagliati a causa dell’infedeltà, mentre tu resti lì in ragione della fede. Non montare dunque in superbia, ma temi! <sup id="toc_312">21</sup>Se infatti Dio non ha risparmiato quelli che erano rami naturali, tanto meno risparmierà te!</p>
  <p><sup id="toc_313">22</sup>Considera dunque la bontà e la severità di Dio: severità verso quelli che sono caduti; bontà di Dio invece verso di te, a condizione però che tu sia fedele a questa bontà. Altrimenti anche tu verrai reciso. <sup id="toc_314">23</sup>Quanto a loro, se non persevereranno nell’infedeltà, saranno anch’essi innestati; Dio infatti ha la potenza di innestarli di nuovo! <sup id="toc_315">24</sup>Se tu infatti sei stato reciso dall’oleastro che eri secondo la tua natura e contro natura sei stato innestato su un olivo buono, quanto più essi, che sono della medesima natura, potranno venire di nuovo innestati sul proprio olivo!</p>
  <p><sup id="toc_316">25</sup>Non voglio infatti che ignoriate, fratelli, questo mistero, perché non siate presuntuosi: l’indurimento di una parte di Israele è in atto fino a che saranno entrate tutte le genti. <sup id="toc_317">26</sup>Allora tutto Israele sarà salvato come sta scritto:</p>
  <p class="testo_rientrato"><i>Da Sion uscirà il liberatore,<br/>
egli toglierà le empietà da Giacobbe.<br/></i> <sup id="toc_318">27</sup><i>Sarà questa la mia alleanza con loro<br/>
quando distruggerò i loro peccati</i>.</p>
  <p><sup id="toc_319">28</sup>Quanto al vangelo, essi sono nemici, per vostro vantaggio; ma quanto alla elezione, sono amati, a causa dei padri, <sup id="toc_320">29</sup>perché i doni e la chiamata di Dio sono irrevocabili! <sup id="toc_321">30</sup>Come voi un tempo siete stati disobbedienti a Dio e ora avete ottenuto misericordia per la loro disobbedienza, <sup id="toc_322">31</sup>così anch’essi ora sono diventati disobbedienti in vista della misericordia usata verso di voi, perché anch’essi ottengano misericordia. <sup id="toc_323">32</sup>Dio infatti ha rinchiuso tutti nella disobbedienza, per usare a tutti misericordia!</p>
  <p><sup id="toc_324">33</sup>O profondità della ricchezza, della sapienza e della scienza di Dio! Quanto sono imperscrutabili i suoi giudizi e inaccessibili le sue vie!</p>
  <p class="testo_rientrato"><sup id="toc_325">34</sup><i>Infatti, chi mai ha potuto conoscere il pensiero del Signore?<br/>
O chi mai è stato suo consigliere?<br/></i> <sup id="toc_326">35</sup><i>O chi gli ha dato qualcosa per primo,<br/>
sì che abbia a riceverne il contraccambio</i>?</p>
  <p><sup id="toc_327">36</sup>Poiché da lui, grazie a lui e per lui sono tutte le cose. A lui la gloria nei secoli. Amen.</p>
  <h3 id="toc_328">12</h3>
  <p><sup id="toc_329">1</sup>Vi esorto dunque, fratelli, per la misericordia di Dio, ad offrire i vostri corpi come sacrificio vivente, santo e gradito a Dio; è questo il vostro culto spirituale. <sup id="toc_330">2</sup>Non conformatevi alla mentalità di questo secolo, ma trasformatevi rinnovando la vostra mente, per poter discernere la volontà di Dio, ciò che è buono, a lui gradito e perfetto.</p>
  <p><sup id="toc_331">3</sup>Per la grazia che mi è stata concessa, io dico a ciascuno di voi: non valutatevi più di quanto è conveniente valutarsi, ma valutatevi in maniera da avere di voi una giusta valutazione, ciascuno secondo la misura di fede che Dio gli ha dato. <sup id="toc_332">4</sup>Poiché, come in un solo corpo abbiamo molte membra e queste membra non hanno tutte la medesima funzione, <sup id="toc_333">5</sup>così anche noi, pur essendo molti, siamo un solo corpo in Cristo e ciascuno per la sua parte siamo membra gli uni degli altri. <sup id="toc_334">6</sup>Abbiamo pertanto doni diversi secondo la grazia data a ciascuno di noi. Chi ha il dono della profezia la eserciti secondo la misura della fede; <sup id="toc_335">7</sup>chi ha un ministero attenda al ministero; chi l’insegnamento, all’insegnamento; <sup id="toc_336">8</sup>chi l’esortazione, all’esortazione. Chi dà, lo faccia con semplicità; chi presiede, lo faccia con diligenza; chi fa opere di misericordia, le compia con gioia.</p>
  <p><sup id="toc_337">9</sup>La carità non abbia finzioni: fuggite il male con orrore, attaccatevi al bene; <sup id="toc_338">10</sup>amatevi gli uni gli altri con affetto fraterno, gareggiate nello stimarvi a vicenda. <sup id="toc_339">11</sup>Non siate pigri nello zelo; siate invece ferventi nello spirito, servite il Signore. <sup id="toc_340">12</sup>Siate lieti nella speranza, forti nella tribolazione, perseveranti nella preghiera, <sup id="toc_341">13</sup>solleciti per le necessità dei fratelli, premurosi nell’ospitalità.</p>
  <p><sup id="toc_342">14</sup>Benedite coloro che vi perseguitano, benedite e non maledite. <sup id="toc_343">15</sup>Rallegratevi con quelli che sono nella gioia, piangete con quelli che sono nel pianto. <sup id="toc_344">16</sup>Abbiate i medesimi sentimenti gli uni verso gli altri; non aspirate a cose troppo alte, piegatevi invece a quelle umili. Non fatevi un’idea troppo alta di voi stessi.</p>
  <p><sup id="toc_345">17</sup>Non rendete a nessuno male per male. <i>Cercate di compiere il bene davanti a</i>
tutti <i>gli uomini</i>. <sup id="toc_346">18</sup>Se possibile, per quanto questo dipende da voi, vivete in pace con tutti. <sup id="toc_347">19</sup>Non fatevi giustizia da voi stessi, carissimi, ma lasciate fare all’ira divina. Sta scritto infatti: <i>A me la vendetta, sono io che ricambierò</i>, dice il Signore. <sup id="toc_348">20</sup>Al contrario, <i>se il tuo nemico ha fame, dagli da mangiare; se ha sete, dagli da bere: facendo questo, infatti, ammasserai carboni ardenti sopra il suo capo</i>. <sup id="toc_349">21</sup>Non lasciarti vincere dal male, ma vinci con il bene il male.</p>
  <h3 id="toc_350">13</h3>
  <p><sup id="toc_351">1</sup>Ciascuno stia sottomesso alle autorità costituite; poiché non c’è autorità se non da Dio e quelle che esistono sono stabilite da Dio. <sup id="toc_352">2</sup>Quindi chi si oppone all’autorità, si oppone all’ordine stabilito da Dio. E quelli che si oppongono si attireranno addosso la condanna. <sup id="toc_353">3</sup>I governanti infatti non sono da temere quando si fa il bene, ma quando si fa il male. Vuoi non aver da temere l’autorità? Fa’ il bene e ne avrai lode, <sup id="toc_354">4</sup>poiché essa è al servizio di Dio per il tuo bene. Ma se fai il male, allora temi, perché non invano essa porta la spada; è infatti al servizio di Dio per la giusta condanna di chi opera il male. <sup id="toc_355">5</sup>Perciò è necessario stare sottomessi, non solo per timore della punizione, ma anche per ragioni di coscienza. <sup id="toc_356">6</sup>Per questo dunque dovete pagare i tributi, perché quelli che sono dediti a questo compito sono funzionari di Dio. <sup id="toc_357">7</sup>Rendete a ciascuno ciò che gli è dovuto: a chi il tributo, il tributo; a chi le tasse le tasse; a chi il timore il timore; a chi il rispetto, il rispetto.</p>
  <p><sup id="toc_358">8</sup>Non abbiate alcun debito con nessuno, se non quello di un amore vicendevole; perché chi ama il suo simile ha adempiuto la legge. <sup id="toc_359">9</sup>Infatti il precetto: <i>Non commettere adulterio, non uccidere, non rubare, non desiderare</i>
e qualsiasi altro comandamento, si riassume in queste parole: <i>Amerai il prossimo tuo come te stesso</i>. <sup id="toc_360">10</sup>L’amore non fa nessun male al prossimo: pieno compimento della legge è l’amore.</p>
  <p><sup id="toc_361">11</sup>Questo voi farete, consapevoli del momento: è ormai tempo di svegliarvi dal sonno, perché la nostra salvezza è più vicina ora di quando diventammo credenti. <sup id="toc_362">12</sup>La notte è avanzata, il giorno è vicino. Gettiamo via perciò le opere delle tenebre e indossiamo le armi della luce. <sup id="toc_363">13</sup>Comportiamoci onestamente, come in pieno giorno: non in mezzo a gozzoviglie e ubriachezze, non fra impurità e licenze, non in contese e gelosie. <sup id="toc_364">14</sup>Rivestitevi invece del Signore Gesù Cristo e non seguite la carne nei suoi desideri.</p>
  <h3 id="toc_365">14</h3>
  <p><sup id="toc_366">1</sup>Accogliete tra voi chi è debole nella fede, senza discuterne le esitazioni. <sup id="toc_367">2</sup>Uno crede di poter mangiare di tutto, l’altro invece, che è debole, mangia solo legumi. <sup id="toc_368">3</sup>Colui che mangia non disprezzi chi non mangia; chi non mangia, non giudichi male chi mangia, perché Dio lo ha accolto. <sup id="toc_369">4</sup>Chi sei tu per giudicare un servo che non è tuo? Stia in piedi o cada, ciò riguarda il suo padrone; ma starà in piedi, perché il Signore ha il potere di farcelo stare.</p>
  <p><sup id="toc_370">5</sup>C’è chi distingue giorno da giorno, chi invece li giudica tutti uguali; ciascuno però cerchi di approfondire le sue convinzioni personali. <sup id="toc_371">6</sup>Chi si preoccupa del giorno, se ne preoccupa per il Signore; chi mangia, mangia per il Signore, dal momento che rende grazie a Dio; anche chi non mangia, se ne astiene per il Signore e rende grazie a Dio. <sup id="toc_372">7</sup>Nessuno di noi, infatti, vive per se stesso e nessuno muore per se stesso, <sup id="toc_373">8</sup>perché se noi viviamo, viviamo per il Signore, se noi moriamo, moriamo per il Signore. Sia che viviamo, sia che moriamo, siamo dunque del Signore. <sup id="toc_374">9</sup>Per questo infatti Cristo è morto ed è ritornato alla vita: per essere il Signore dei morti e dei vivi.</p>
  <p><sup id="toc_375">10</sup>Ma tu, perché giudichi il tuo fratello? E anche tu, perché disprezzi il tuo fratello? Tutti infatti ci presenteremo al tribunale di Dio, <sup id="toc_376">11</sup>poiché sta scritto:</p>
  <p class="testo_rientrato"><i>Come è vero che io vivo, dice il Signore,<br/>
ogni ginocchio si piegherà davanti a me<br/>
e ogni lingua renderà gloria a Dio</i>.</p>
  <p><sup id="toc_377">12</sup>Quindi ciascuno di noi renderà conto a Dio di se stesso. <sup id="toc_378">13</sup>Cessiamo dunque di giudicarci gli uni gli altri; pensate invece a non esser causa di inciampo o di scandalo al fratello.</p>
  <p><sup id="toc_379">14</sup>Io so, e ne sono persuaso nel Signore Gesù, che nulla è immondo in se stesso; ma se uno ritiene qualcosa come immondo, per lui è immondo. <sup id="toc_380">15</sup>Ora se per il tuo cibo il tuo fratello resta turbato, tu non ti comporti più secondo carità. Guardati perciò dal rovinare con il tuo cibo uno per il quale Cristo è morto! <sup id="toc_381">16</sup>Non divenga motivo di biasimo il bene di cui godete! <sup id="toc_382">17</sup>Il regno di Dio infatti non è questione di cibo o di bevanda, ma è giustizia, pace e gioia nello Spirito Santo: <sup id="toc_383">18</sup>chi serve il Cristo in queste cose, è bene accetto a Dio e stimato dagli uomini. <sup id="toc_384">19</sup>Diamoci dunque alle opere della pace e alla edificazione vicendevole. <sup id="toc_385">20</sup>Non distruggere l’opera di Dio per una questione di cibo! Tutto è mondo, d’accordo; ma è male per un uomo mangiare dando scandalo. <sup id="toc_386">21</sup>Perciò è bene non mangiare carne, né bere vino, né altra cosa per la quale il tuo fratello possa scandalizzarsi.</p>
  <p><sup id="toc_387">22</sup>La fede che possiedi, conservala per te stesso davanti a Dio. Beato chi non si condanna per ciò che egli approva. <sup id="toc_388">23</sup>Ma chi è nel dubbio, mangiando si condanna, perché non agisce per fede; tutto quello, infatti, che non viene dalla fede è peccato.</p>
  <h3 id="toc_389">15</h3>
  <p><sup id="toc_390">1</sup>Noi che siamo i forti abbiamo il dovere di sopportare l’infermità dei deboli, senza compiacere noi stessi. <sup id="toc_391">2</sup>Ciascuno di noi cerchi di compiacere il prossimo nel bene, per edificarlo. <sup id="toc_392">3</sup>Cristo infatti non cercò di piacere a se stesso, ma come sta scritto: <i>gli insulti di coloro che ti insultano sono caduti sopra di me</i>. <sup id="toc_393">4</sup>Ora, tutto ciò che è stato scritto prima di noi, è stato scritto per nostra istruzione, perché in virtù della perseveranza e della consolazione che ci vengono dalle Scritture teniamo viva la nostra speranza. <sup id="toc_394">5</sup>E il Dio della perseveranza e della consolazione vi conceda di avere gli uni verso gli altri gli stessi sentimenti ad esempio di Cristo Gesù, <sup id="toc_395">6</sup>perché con un solo animo e una voce sola rendiate gloria a Dio, Padre del Signore nostro Gesù Cristo.</p>
  <p><sup id="toc_396">7</sup>Accoglietevi perciò gli uni gli altri come Cristo accolse voi, per la gloria di Dio. <sup id="toc_397">8</sup>Dico infatti che Cristo si è fatto servitore dei circoncisi in favore della veracità di Dio, per compiere le promesse dei padri; <sup id="toc_398">9</sup>le nazioni pagane invece glorificano Dio per la sua misericordia, come sta scritto:</p>
  <p class="testo_rientrato"><i>Per questo ti celebrerò tra le nazioni pagane,<br/>
e canterò inni al tuo nome</i>.</p>
  <p><sup id="toc_399">10</sup>E ancora:</p>
  <p class="testo_rientrato"><i>Rallegratevi, o nazioni, insieme al suo popolo.</i></p>
  <p><sup id="toc_400">11</sup>E di nuovo:</p>
  <p class="testo_rientrato"><i>Lodate, nazioni tutte, il Signore;<br/>
i popoli tutti lo esaltino</i>.</p>
  <p><sup id="toc_401">12</sup>E a sua volta Isaia dice:</p>
  <p class="testo_rientrato"><i>Spunterà il rampollo di Iesse,<br/>
colui che sorgerà a giudicare le nazioni:<br/>
in lui le nazioni spereranno</i>.</p>
  <p><sup id="toc_402">13</sup>Il Dio della speranza vi riempia di ogni gioia e pace nella fede, perché abbondiate nella speranza per la virtù dello Spirito Santo.</p>
  <p><sup id="toc_403">14</sup>Fratelli miei, sono anch’io convinto, per quel che vi riguarda, che voi pure siete pieni di bontà, colmi di ogni conoscenza e capaci di correggervi l’un l’altro. <sup id="toc_404">15</sup>Tuttavia vi ho scritto con un po’ di audacia, in qualche parte, come per ricordarvi quello che già sapete, a causa della grazia che mi è stata concessa da parte di Dio <sup id="toc_405">16</sup>di essere un ministro di Gesù Cristo tra i pagani, esercitando l’ufficio sacro del vangelo di Dio perché i pagani divengano una oblazione gradita, santificata dallo Spirito Santo. <sup id="toc_406">17</sup>Questo è in realtà il mio vanto in Gesù Cristo di fronte a Dio; <sup id="toc_407">18</sup>non oserei infatti parlare di ciò che Cristo non avesse operato per mezzo mio per condurre i pagani all’obbedienza, con parole e opere, <sup id="toc_408">19</sup>con la potenza di segni e di prodigi, con la potenza dello Spirito. Così da Gerusalemme e dintorni fino all’Illiria, ho portato a termine la predicazione del vangelo di Cristo. <sup id="toc_409">20</sup>Ma mi sono fatto un punto di onore di non annunziare il vangelo se non dove ancora non era giunto il nome di Cristo, per non costruire su un fondamento altrui, <sup id="toc_410">21</sup>ma come sta scritto:</p>
  <p class="testo_rientrato"><i>Lo vedranno coloro ai quali non era stato annunziato<br/>
e coloro che non ne avevano udito parlare, comprenderanno</i>.</p>
  <p><sup id="toc_411">22</sup>Per questo appunto fui impedito più volte di venire da voi. <sup id="toc_412">23</sup>Ora però, non trovando più un campo d’azione in queste regioni e avendo già da parecchi anni un vivo desiderio di venire da voi, <sup id="toc_413">24</sup>quando andrò in Spagna spero, passando, di vedervi, e di esser da voi aiutato per recarmi in quella regione, dopo avere goduto un poco della vostra presenza.</p>
  <p><sup id="toc_414">25</sup>Per il momento vado a Gerusalemme, a rendere un servizio a quella comunità; <sup id="toc_415">26</sup>la Macedonia e l’Acaia infatti hanno voluto fare una colletta a favore dei poveri che sono nella comunità di Gerusalemme. <sup id="toc_416">27</sup>L’hanno voluto perché sono ad essi debitori: infatti, avendo i pagani partecipato ai loro beni spirituali, sono in debito di rendere un servizio sacro nelle loro necessità materiali. <sup id="toc_417">28</sup>Fatto questo e presentato ufficialmente ad essi questo frutto, andrò in Spagna passando da voi. <sup id="toc_418">29</sup>E so che, giungendo presso di voi, verrò con la pienezza della benedizione di Cristo. <sup id="toc_419">30</sup>Vi esorto perciò, fratelli, per il Signore nostro Gesù Cristo e l’amore dello Spirito, a lottare con me nelle preghiere che rivolgete per me a Dio, <sup id="toc_420">31</sup>perché io sia liberato dagli infedeli della Giudea e il mio servizio a Gerusalemme torni gradito a quella comunità, <sup id="toc_421">32</sup>sicché io possa venire da voi nella gioia, se così vuole Dio, e riposarmi in mezzo a voi. Il Dio della pace sia con tutti voi. Amen.</p>
  <h3 id="toc_422">16</h3>
  <p><sup id="toc_423">1</sup>Vi raccomando Febe, nostra sorella, diaconessa della Chiesa di Cencre: <sup id="toc_424">2</sup>ricevetela nel Signore, come si conviene ai credenti, e assistetela in qualunque cosa abbia bisogno; anch’essa infatti ha protetto molti, e anche me stesso.</p>
  <p><sup id="toc_425">3</sup>Salutate Prisca e Aquila, miei collaboratori in Cristo Gesù; per salvarmi la vita essi hanno rischiato la loro testa, <sup id="toc_426">4</sup>e ad essi non io soltanto sono grato, ma tutte le Chiese dei Gentili; <sup id="toc_427">5</sup>salutate anche la comunità che si riunisce nella loro casa.</p>
  <p>Salutate il mio caro Epèneto, primizia dell’Asia per Cristo. <sup id="toc_428">6</sup>Salutate Maria, che ha faticato molto per voi. <sup id="toc_429">7</sup>Salutate Andronìco e Giunia, miei parenti e compagni di prigionia; sono degli apostoli insigni che erano in Cristo già prima di me. <sup id="toc_430">8</sup>Salutate Ampliato, mio diletto nel Signore. <sup id="toc_431">9</sup>Salutate Urbano, nostro collaboratore in Cristo, e il mio caro Stachi. <sup id="toc_432">10</sup>Salutate Apelle che ha dato buona prova in Cristo. Salutate i familiari di Aristòbulo. <sup id="toc_433">11</sup>Salutate Erodione, mio parente. Salutate quelli della casa di Narcìso che sono nel Signore. <sup id="toc_434">12</sup>Salutate Trifèna e Trifòsa che hanno lavorato per il Signore. Salutate la carissima Pèrside che ha lavorato per il Signore. <sup id="toc_435">13</sup>Salutate Rufo, questo eletto nel Signore, e la madre sua che è anche mia. <sup id="toc_436">14</sup>Salutate Asìncrito, Flegónte, Erme, Pàtroba, Erma e i fratelli che sono con loro. <sup id="toc_437">15</sup>Salutate Filòlogo e Giulia, Nèreo e sua sorella e Olimpas e tutti i credenti che sono con loro. <sup id="toc_438">16</sup>Salutatevi gli uni gli altri con il bacio santo. Vi salutano tutte le chiese di Cristo.</p>
  <p><sup id="toc_439">17</sup>Mi raccomando poi, fratelli, di ben guardarvi da coloro che provocano divisioni e ostacoli contro la dottrina che avete appreso: tenetevi lontani da loro. <sup id="toc_440">18</sup>Costoro, infatti, non servono Cristo nostro Signore, ma il proprio ventre e con un parlare solenne e lusinghiero ingannano il cuore dei semplici.</p>
  <p><sup id="toc_441">19</sup>La fama della vostra obbedienza è giunta dovunque; mentre quindi mi rallegro di voi, voglio che siate saggi nel bene e immuni dal male. <sup id="toc_442">20</sup>Il Dio della pace stritolerà ben presto satana sotto i vostri piedi. La grazia del Signor nostro Gesù Cristo sia con voi.</p>
  <p><sup id="toc_443">21</sup>Vi saluta Timòteo mio collaboratore, e con lui Lucio, Giàsone, Sosìpatro, miei parenti. <sup id="toc_444">22</sup>Vi saluto nel Signore anch’io, Terzo, che ho scritto la lettera. <sup id="toc_445">23</sup>Vi saluta Gaio, che ospita me e tutta la comunità. Vi salutano Erasto, tesoriere della città, e il fratello Quarto.</p>
  <p class="testo_rientrato"><sup id="toc_446">25</sup>A colui che ha il potere di confermarvi<br/>
secondo il vangelo che io annunzio<br/>
e il messaggio di Gesù Cristo,<br/>
secondo la rivelazione del mistero<br/>
taciuto per secoli eterni,<br/> <sup id="toc_447">26</sup>ma rivelato ora<br/>
e annunziato mediante le scritture profetiche,<br/>
per ordine dell’eterno Dio, a tutte le genti<br/>
perché obbediscano alla fede,<br/> <sup id="toc_448">27</sup>a Dio che solo è sapiente,<br/>
per mezzo di Gesù Cristo,<br/>
la gloria nei secoli dei secoli. Amen.</p>
</body>
</html>