<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: Atti degli Apostoli</h1>
  <h2 id="toc_1">Atti degli Apostoli</h2>
  <h3 id="toc_2">1</h3>
  <p><sup id="toc_3">1</sup>Nel mio primo libro ho già trattato, o Teòfilo, di tutto quello che Gesù fece e insegnò dal principio <sup id="toc_4">2</sup>fino al giorno in cui, dopo aver dato istruzioni agli apostoli che si era scelti nello Spirito Santo, egli fu assunto in cielo.</p>
  <p><sup id="toc_5">3</sup>Egli si mostrò ad essi vivo, dopo la sua passione, con molte prove, apparendo loro per quaranta giorni e parlando del regno di Dio. <sup id="toc_6">4</sup>Mentre si trovava a tavola con essi, ordinò loro di non allontanarsi da Gerusalemme, ma di attendere che si adempisse la promessa del Padre “quella, disse, che voi avete udito da me: <sup id="toc_7">5</sup>Giovanni ha battezzato con acqua, voi invece sarete battezzati in Spirito Santo, fra non molti giorni”.</p>
  <p><sup id="toc_8">6</sup>Così venutisi a trovare insieme gli domandarono: “Signore, è questo il tempo in cui ricostituirai il regno di Israele?”. <sup id="toc_9">7</sup>Ma egli rispose: “Non spetta a voi conoscere i tempi e i momenti che il Padre ha riservato alla sua scelta, <sup id="toc_10">8</sup>ma avrete forza dallo Spirito Santo che scenderà su di voi e mi sarete testimoni a Gerusalemme, in tutta la Giudea e la Samarìa e fino agli estremi confini della terra”.</p>
  <p><sup id="toc_11">9</sup>Detto questo, fu elevato in alto sotto i loro occhi e una nube lo sottrasse al loro sguardo. <sup id="toc_12">10</sup>E poiché essi stavano fissando il cielo mentre egli se n’andava, ecco due uomini in bianche vesti si presentarono a loro e dissero: <sup id="toc_13">11</sup>“Uomini di Galilea, perché state a guardare il cielo? Questo Gesù, che è stato di tra voi assunto fino al cielo, tornerà un giorno allo stesso modo in cui l’avete visto andare in cielo”.</p>
  <p><sup id="toc_14">12</sup>Allora ritornarono a Gerusalemme dal monte detto degli Ulivi, che è vicino a Gerusalemme quanto il cammino permesso in un sabato. <sup id="toc_15">13</sup>Entrati in città salirono al piano superiore dove abitavano. C’erano Pietro e Giovanni, Giacomo e Andrea, Filippo e Tommaso, Bartolomeo e Matteo, Giacomo di Alfeo e Simone lo Zelòta e Giuda di Giacomo. <sup id="toc_16">14</sup>Tutti questi erano assidui e concordi nella preghiera, insieme con alcune donne e con Maria, la madre di Gesù e con i fratelli di lui.</p>
<div class="div_img">
    <p class="testo_centrato"><img alt="Tutti insieme con un cuore solo pregano con le donne e con Maria mamma di Gesù, Atti degli Apostoli 1,14" class="img" id="i_29" src="../Images/nsimambote_kim07.jpg"/></p>
    <p class="testo_centrato testo_didascalia"><i>Tutti insieme con un cuore solo pregano con le donne e con Maria mamma di Gesù (Atti degli Apostoli 1,14)</i><br/><span class="testo_piccolo">Nsimambote, Narcisse (Congo): tecnica mista (dipinto murale), 23 marzo 1999</span></p>
</div>
  <p><sup id="toc_17">15</sup>In quei giorni Pietro si alzò in mezzo ai fratelli (il numero delle persone radunate era circa centoventi) e disse: <sup id="toc_18">16</sup>“Fratelli, era necessario che si adempisse ciò che nella Scrittura fu predetto dallo Spirito Santo per bocca di Davide riguardo a Giuda, che fece da guida a quelli che arrestarono Gesù. <sup id="toc_19">17</sup>Egli era stato del nostro numero e aveva avuto in sorte lo stesso nostro ministero. <sup id="toc_20">18</sup>Giuda comprò un pezzo di terra con i proventi del suo delitto e poi precipitando in avanti si squarciò in mezzo e si sparsero fuori tutte le sue viscere. <sup id="toc_21">19</sup>La cosa è divenuta così nota a tutti gli abitanti di Gerusalemme, che quel terreno è stato chiamato nella loro lingua Akeldamà, cioè Campo di sangue. <sup id="toc_22">20</sup>Infatti sta scritto nel libro dei Salmi:</p>
  <p class="testo_rientrato"><i>La sua dimora diventi deserta, e nessuno vi abiti,</i></p>
  <p>e:</p>
  <p class="testo_rientrato"><i>il suo incarico lo prenda un altro</i>.</p>
  <p><sup id="toc_23">21</sup>Bisogna dunque che tra coloro che ci furono compagni per tutto il tempo in cui il Signore Gesù ha vissuto in mezzo a noi, <sup id="toc_24">22</sup>incominciando dal battesimo di Giovanni fino al giorno in cui è stato di tra noi assunto in cielo, uno divenga, insieme a noi, testimone della sua risurrezione”.</p>
  <p><sup id="toc_25">23</sup>Ne furono proposti due, Giuseppe detto Barsabba, che era soprannominato Giusto, e Mattia. <sup id="toc_26">24</sup>Allora essi pregarono dicendo: “Tu, Signore, che conosci il cuore di tutti, mostraci quale di questi due hai designato <sup id="toc_27">25</sup>a prendere il posto in questo ministero e apostolato che Giuda ha abbandonato per andarsene al posto da lui scelto”. <sup id="toc_28">26</sup>Gettarono quindi le sorti su di loro e la sorte cadde su Mattia, che fu associato agli undici apostoli.</p>
  <h3 id="toc_29">2</h3>
  <p><sup id="toc_30">1</sup>Mentre il giorno di Pentecoste stava per finire, si trovavano tutti insieme nello stesso luogo. <sup id="toc_31">2</sup>Venne all’improvviso dal cielo un rombo, come di vento che si abbatte gagliardo, e riempì tutta la casa dove si trovavano. <sup id="toc_32">3</sup>Apparvero loro lingue come di fuoco che si dividevano e si posarono su ciascuno di loro; <sup id="toc_33">4</sup>ed essi furono tutti pieni di Spirito Santo e cominciarono a parlare in altre lingue come lo Spirito dava loro il potere d’esprimersi.</p>
  <p><sup id="toc_34">5</sup>Si trovavano allora in Gerusalemme Giudei osservanti di ogni nazione che è sotto il cielo. <sup id="toc_35">6</sup>Venuto quel fragore, la folla si radunò e rimase sbigottita perché ciascuno li sentiva parlare la propria lingua. <sup id="toc_36">7</sup>Erano stupefatti e fuori di sé per lo stupore dicevano: “Costoro che parlano non sono forse tutti Galilei? <sup id="toc_37">8</sup>E com’è che li sentiamo ciascuno parlare la nostra lingua nativa? <sup id="toc_38">9</sup>Siamo Parti, Medi, Elamìti e abitanti della Mesopotàmia, della Giudea, della Cappadòcia, del Ponto e dell’Asia, <sup id="toc_39">10</sup>della Frigia e della Panfilia, dell’Egitto e delle parti della Libia vicino a Cirène, stranieri di Roma, <sup id="toc_40">11</sup>Ebrei e prosèliti, Cretesi e Arabi e li udiamo annunziare nelle nostre lingue le grandi opere di Dio”. <sup id="toc_41">12</sup>Tutti erano stupiti e perplessi, chiedendosi l’un l’altro: “Che significa questo?”. <sup id="toc_42">13</sup>Altri invece li deridevano e dicevano: “Si sono ubriacati di mosto”.</p>
  <p><sup id="toc_43">14</sup>Allora Pietro, levatosi in piedi con gli altri Undici, parlò a voce alta così: “Uomini di Giudea, e voi tutti che vi trovate a Gerusalemme, vi sia ben noto questo e fate attenzione alle mie parole: <sup id="toc_44">15</sup>Questi uomini non sono ubriachi come voi sospettate, essendo appena le nove del mattino. <sup id="toc_45">16</sup>Accade invece quello che predisse il profeta Gioèle:</p>
  <p><sup id="toc_46">17</sup>Negli ultimi giorni, dice il Signore,</p>
  <p class="testo_rientrato"><i>Io effonderò il mio Spirito sopra ogni persona;<br/>
i vostri figli e le vostre figlie profeteranno,<br/>
i vostri giovani avranno visioni<br/>
e i vostri anziani faranno dei sogni.<br/></i> <sup id="toc_47">18</sup><i>E anche sui miei servi e sulle mie serve<br/>
in quei giorni effonderò il mio Spirito ed essi profeteranno.<br/></i> <sup id="toc_48">19</sup><i>Farò prodigi</i>
in alto <i>nel cielo<br/>
e</i>
segni in basso <i>sulla terra,<br/></i>
sangue, fuoco e nuvole di fumo.<br/> <sup id="toc_49">20</sup><i>Il sole si muterà in tenebra e la luna in sangue,<br/>
prima che giunga il giorno del Signore,<br/>
giorno grande e splendido.<br/></i> <sup id="toc_50">21</sup><i>Allora chiunque invocherà il nome del Signore sarà salvato</i>.</p>
  <p><sup id="toc_51">22</sup>Uomini d’Israele, ascoltate queste parole: Gesù di Nàzaret – uomo accreditato da Dio presso di voi per mezzo di miracoli, prodigi e segni, che Dio stesso operò fra di voi per opera sua, come voi ben sapete –, <sup id="toc_52">23</sup>dopo che, secondo il prestabilito disegno e la prescienza di Dio, fu consegnato a voi, voi l’avete inchiodato sulla croce per mano di empi e l’avete ucciso. <sup id="toc_53">24</sup>Ma Dio lo ha risuscitato, sciogliendolo dalle angosce della morte, perché non era possibile che questa lo tenesse in suo potere. <sup id="toc_54">25</sup>Dice infatti Davide a suo riguardo:</p>
  <p class="testo_rientrato"><i>Contemplavo sempre il Signore innanzi a me;<br/>
poiché egli sta alla mia destra, perché io non vacilli.<br/></i> <sup id="toc_55">26</sup><i>Per questo si rallegrò il mio cuore ed esultò la mia lingua;<br/>
ed anche la mia carne riposerà nella speranza,<br/></i> <sup id="toc_56">27</sup><i>perché tu non abbandonerai l’anima mia negli inferi,<br/>
né permetterai che il tuo Santo veda la corruzione.<br/></i> <sup id="toc_57">28</sup><i>Mi hai fatto conoscere le vie della vita,<br/>
mi colmerai di gioia con la tua presenza.</i></p>
  <p><sup id="toc_58">29</sup>Fratelli, mi sia lecito dirvi francamente, riguardo al patriarca Davide, che egli morì e fu sepolto e la sua tomba è ancora oggi fra noi. <sup id="toc_59">30</sup>Poiché però era profeta e sapeva che Dio <i>gli aveva giurato solennemente di far sedere sul suo trono un suo discendente</i>, <sup id="toc_60">31</sup>previde la risurrezione di Cristo e ne parlò:</p>
  <p class="testo_rientrato"><i>questi non fu abbandonato negli inferi,<br/>
né</i>
la sua carne <i>vide corruzione.</i></p>
  <p><sup id="toc_61">32</sup>Questo Gesù Dio l’ha risuscitato e noi tutti ne siamo testimoni. <sup id="toc_62">33</sup>Innalzato pertanto alla destra di Dio e dopo aver ricevuto dal Padre lo Spirito Santo che egli aveva promesso, lo ha effuso, come voi stessi potete vedere e udire. <sup id="toc_63">34</sup>Davide infatti non salì al cielo; tuttavia egli dice:</p>
  <p class="testo_rientrato"><i>Disse il Signore al mio Signore:<br/>
siedi alla mia destra,<br/></i> <sup id="toc_64">35</sup><i>finché io ponga i tuoi nemici<br/>
come sgabello ai tuoi piedi.</i></p>
  <p><sup id="toc_65">36</sup>Sappia dunque con certezza tutta la casa di Israele che Dio ha costituito Signore e Cristo quel Gesù che voi avete crocifisso!”.</p>
  <p><sup id="toc_66">37</sup>All’udir tutto questo si sentirono trafiggere il cuore e dissero a Pietro e agli altri apostoli: “Che cosa dobbiamo fare, fratelli?”. <sup id="toc_67">38</sup>E Pietro disse: “Pentitevi e ciascuno di voi si faccia battezzare nel nome di Gesù Cristo, per la remissione dei vostri peccati; dopo riceverete il dono dello Spirito Santo. <sup id="toc_68">39</sup>Per voi infatti è la promessa e per i vostri figli e per tutti <i>quelli che sono lontani, quanti ne chiamerà il Signore</i>
Dio nostro”. <sup id="toc_69">40</sup>Con molte altre parole li scongiurava e li esortava: “Salvatevi da questa generazione perversa”. <sup id="toc_70">41</sup>Allora coloro che accolsero la sua parola furono battezzati e quel giorno si unirono a loro circa tremila persone.</p>
  <p><sup id="toc_71">42</sup>Erano assidui nell’ascoltare l’insegnamento degli apostoli e nell’unione fraterna, nella frazione del pane e nelle preghiere. <sup id="toc_72">43</sup>Un senso di timore era in tutti e prodigi e segni avvenivano per opera degli apostoli. <sup id="toc_73">44</sup>Tutti coloro che erano diventati credenti stavano insieme e tenevano ogni cosa in comune; <sup id="toc_74">45</sup>chi aveva proprietà e sostanze le vendeva e ne faceva parte a tutti, secondo il bisogno di ciascuno. <sup id="toc_75">46</sup>Ogni giorno tutti insieme frequentavano il tempio e spezzavano il pane a casa prendendo i pasti con letizia e semplicità di cuore, <sup id="toc_76">47</sup>lodando Dio e godendo la simpatia di tutto il popolo. <sup id="toc_77">48</sup>Intanto il Signore ogni giorno aggiungeva alla comunità quelli che erano salvati.</p>
  <h3 id="toc_78">3</h3>
  <p><sup id="toc_79">1</sup>Un giorno Pietro e Giovanni salivano al tempio per la preghiera verso le tre del pomeriggio. <sup id="toc_80">2</sup>Qui di solito veniva portato un uomo, storpio fin dalla nascita e lo ponevano ogni giorno presso la porta del tempio detta “Bella” a chiedere l’elemosina a coloro che entravano nel tempio. <sup id="toc_81">3</sup>Questi, vedendo Pietro e Giovanni che stavano per entrare nel tempio, domandò loro l’elemosina. <sup id="toc_82">4</sup>Allora Pietro fissò lo sguardo su di lui insieme a Giovanni e disse: “Guarda verso di noi”. <sup id="toc_83">5</sup>Ed egli si volse verso di loro, aspettandosi di ricevere qualche cosa. <sup id="toc_84">6</sup>Ma Pietro gli disse: “Non possiedo né argento né oro, ma quello che ho te lo do: nel nome di Gesù Cristo, il Nazareno, cammina!”. <sup id="toc_85">7</sup>E, presolo per la mano destra, lo sollevò. Di colpo i suoi piedi e le caviglie si rinvigorirono <sup id="toc_86">8</sup>e balzato in piedi camminava; ed entrò con loro nel tempio camminando, saltando e lodando Dio. <sup id="toc_87">9</sup>Tutto il popolo lo vide camminare e lodare Dio <sup id="toc_88">10</sup>e riconoscevano che era quello che sedeva a chiedere l’elemosina alla porta Bella del tempio ed erano meravigliati e stupiti per quello che gli era accaduto.</p>
  <p><sup id="toc_89">11</sup>Mentr’egli si teneva accanto a Pietro e Giovanni, tutto il popolo fuor di sé per lo stupore accorse verso di loro al portico detto di Salomone. <sup id="toc_90">12</sup>Vedendo ciò, Pietro disse al popolo: “Uomini d’Israele, perché vi meravigliate di questo e continuate a fissarci come se per nostro potere e nostra pietà avessimo fatto camminare quest’uomo? <sup id="toc_91">13</sup><i>Il Dio di Abramo, di Isacco e di Giacobbe, il Dio dei nostri padri ha glorificato il suo servo</i>
Gesù, che voi avete consegnato e rinnegato di fronte a Pilato, mentre egli aveva deciso di liberarlo; <sup id="toc_92">14</sup>voi invece avete rinnegato il Santo e il Giusto, avete chiesto che vi fosse graziato un assassino <sup id="toc_93">15</sup>e avete ucciso l’autore della vita. Ma Dio l’ha risuscitato dai morti e di questo noi siamo testimoni. <sup id="toc_94">16</sup>Proprio per la fede riposta in lui il nome di Gesù ha dato vigore a quest’uomo che voi vedete e conoscete; la fede in lui ha dato a quest’uomo la perfetta guarigione alla presenza di tutti voi.</p>
  <p><sup id="toc_95">17</sup>Ora, fratelli, io so che voi avete agito per ignoranza, così come i vostri capi; <sup id="toc_96">18</sup>Dio però ha adempiuto così ciò che aveva annunziato per bocca di tutti i profeti, che cioè il suo Cristo sarebbe morto. <sup id="toc_97">19</sup>Pentitevi dunque e cambiate vita, perché siano cancellati i vostri peccati <sup id="toc_98">20</sup>e così possano giungere i tempi della consolazione da parte del Signore ed egli mandi quello che vi aveva destinato come Messia, cioè Gesù. <sup id="toc_99">21</sup>Egli dev’esser accolto in cielo fino ai tempi della restaurazione di tutte le cose, come ha detto Dio fin dall’antichità, per bocca dei suoi santi profeti. <sup id="toc_100">22</sup>Mosè infatti disse: <i>Il Signore vostro Dio vi farà sorgere un profeta come me in mezzo ai vostri fratelli; voi lo ascolterete in tutto quello che egli vi dirà</i>. <sup id="toc_101">23</sup><i>E chiunque non ascolterà quel profeta, sarà estirpato di mezzo al popolo</i>. <sup id="toc_102">24</sup>Tutti i profeti, a cominciare da Samuele e da quanti parlarono in seguito, annunziarono questi giorni.</p>
  <p><sup id="toc_103">25</sup>Voi siete i figli dei profeti e dell’alleanza che Dio stabilì con i vostri padri, quando disse ad Abramo: <i>Nella tua discendenza saranno benedette tutte le famiglie della terra</i>. <sup id="toc_104">26</sup>Dio, dopo aver risuscitato il suo servo, l’ha mandato prima di tutto a voi per portarvi la benedizione e perché ciascuno si converta dalle sue iniquità”.</p>
  <h3 id="toc_105">4</h3>
  <p><sup id="toc_106">1</sup>Stavano ancora parlando al popolo, quando sopraggiunsero i sacerdoti, il capitano del tempio e i sadducei, <sup id="toc_107">2</sup>irritati per il fatto che essi insegnavano al popolo e annunziavano in Gesù la risurrezione dai morti. <sup id="toc_108">3</sup>Li arrestarono e li portarono in prigione fino al giorno dopo, dato che era ormai sera. <sup id="toc_109">4</sup>Molti però di quelli che avevano ascoltato il discorso credettero e il numero degli uomini raggiunse circa i cinquemila.</p>
  <p><sup id="toc_110">5</sup>Il giorno dopo si radunarono in Gerusalemme i capi, gli anziani e gli scribi, <sup id="toc_111">6</sup>il sommo sacerdote Anna, Caifa, Giovanni, Alessandro e quanti appartenevano a famiglie di sommi sacerdoti. <sup id="toc_112">7</sup>Fattili comparire davanti a loro, li interrogavano: “Con quale potere o in nome di chi avete fatto questo?”. <sup id="toc_113">8</sup>Allora Pietro, pieno di Spirito Santo, disse loro: “Capi del popolo e anziani, <sup id="toc_114">9</sup>visto che oggi veniamo interrogati sul beneficio recato ad un uomo infermo e in qual modo egli abbia ottenuto la salute, <sup id="toc_115">10</sup>la cosa sia nota a tutti voi e a tutto il popolo d’Israele: nel nome di Gesù Cristo il Nazareno, che voi avete crocifisso e che Dio ha risuscitato dai morti, costui vi sta innanzi sano e salvo. <sup id="toc_116">11</sup>Questo Gesù è</p>
  <p class="testo_rientrato"><i>la pietra che, scartata</i>
da voi, <i>costruttori,<br/>
è diventata testata d’angolo.</i></p>
  <p><sup id="toc_117">12</sup>In nessun altro c’è salvezza; non vi è infatti altro nome dato agli uomini sotto il cielo nel quale è stabilito che possiamo essere salvati”.</p>
  <p><sup id="toc_118">13</sup>Vedendo la franchezza di Pietro e di Giovanni e considerando che erano senza istruzione e popolani, rimanevano stupefatti riconoscendoli per coloro che erano stati con Gesù; <sup id="toc_119">14</sup>quando poi videro in piedi vicino a loro l’uomo che era stato guarito, non sapevano che cosa rispondere. <sup id="toc_120">15</sup>Li fecero uscire dal sinedrio e si misero a consultarsi fra loro dicendo: <sup id="toc_121">16</sup>“Che dobbiamo fare a questi uomini? Un miracolo evidente è avvenuto per opera loro; esso è diventato talmente noto a tutti gli abitanti di Gerusalemme che non possiamo negarlo. <sup id="toc_122">17</sup>Ma perché la cosa non si divulghi di più tra il popolo, diffidiamoli dal parlare più ad alcuno in nome di lui”. <sup id="toc_123">18</sup>E, richiamatili, ordinarono loro di non parlare assolutamente né di insegnare nel nome di Gesù. <sup id="toc_124">19</sup>Ma Pietro e Giovanni replicarono: “Se sia giusto innanzi a Dio obbedire a voi più che a lui, giudicatelo voi stessi; <sup id="toc_125">20</sup>noi non possiamo tacere quello che abbiamo visto e ascoltato”. <sup id="toc_126">21</sup>Quelli allora, dopo averli ulteriormente minacciati, non trovando motivi per punirli, li rilasciarono a causa del popolo, perché tutti glorificavano Dio per l’accaduto. <sup id="toc_127">22</sup>L’uomo infatti sul quale era avvenuto il miracolo della guarigione aveva più di quarant’anni.</p>
  <p><sup id="toc_128">23</sup>Appena rimessi in libertà, andarono dai loro fratelli e riferirono quanto avevano detto i sommi sacerdoti e gli anziani. <sup id="toc_129">24</sup>All’udire ciò, tutti insieme levarono la loro voce a Dio dicendo: “Signore, tu che <i>hai creato il cielo, la terra, il mare e tutto ciò che è in essi</i>, <sup id="toc_130">25</sup>tu che per mezzo dello Spirito Santo dicesti per bocca del nostro padre, il tuo servo Davide:</p>
  <p class="testo_rientrato"><i>Perché si agitarono le genti<br/>
e i popoli tramarono cose vane?<br/></i> <sup id="toc_131">26</sup><i>Si sollevarono i re della terra<br/>
e i principi si radunarono insieme,<br/>
contro il Signore e contro il suo Cristo;</i></p>
  <p><sup id="toc_132">27</sup>davvero in questa città <i>si radunarono</i>
insieme contro il tuo santo servo Gesù, che hai unto come Cristo, Erode e Ponzio Pilato con le genti e i popoli d’Israele, <sup id="toc_133">28</sup>per compiere ciò che la tua mano e la tua volontà avevano preordinato che avvenisse. <sup id="toc_134">29</sup>Ed ora, Signore, volgi lo sguardo alle loro minacce e concedi ai tuoi servi di annunziare con tutta franchezza la tua parola. <sup id="toc_135">30</sup>Stendi la mano perché si compiano guarigioni, miracoli e prodigi nel nome del tuo santo servo Gesù”.</p>
  <p><sup id="toc_136">31</sup>Quand’ebbero terminato la preghiera, il luogo in cui erano radunati tremò e tutti furono pieni di Spirito Santo e annunziavano la parola di Dio con franchezza.</p>
  <p><sup id="toc_137">32</sup>La moltitudine di coloro che eran venuti alla fede aveva un cuore solo e un’anima sola e nessuno diceva sua proprietà quello che gli apparteneva, ma ogni cosa era fra loro comune. <sup id="toc_138">33</sup>Con grande forza gli apostoli rendevano testimonianza della risurrezione del Signore Gesù e tutti essi godevano di grande simpatia. <sup id="toc_139">34</sup>Nessuno infatti tra loro era bisognoso, perché quanti possedevano campi o case li vendevano, portavano l’importo di ciò che era stato venduto <sup id="toc_140">35</sup>e lo deponevano ai piedi degli apostoli; e poi veniva distribuito a ciascuno secondo il bisogno.</p>
  <p><sup id="toc_141">36</sup>Così Giuseppe, soprannominato dagli apostoli Bàrnaba, che significa “figlio dell’esortazione”, un levita originario di Cipro, <sup id="toc_142">37</sup>che era padrone di un campo, lo vendette e ne consegnò l’importo deponendolo ai piedi degli apostoli.</p>
  <h3 id="toc_143">5</h3>
  <p><sup id="toc_144">1</sup>Un uomo di nome Ananìa con la moglie Saffìra vendette un suo podere <sup id="toc_145">2</sup>e, tenuta per sé una parte dell’importo d’accordo con la moglie, consegnò l’altra parte deponendola ai piedi degli apostoli. <sup id="toc_146">3</sup>Ma Pietro gli disse: “Ananìa, perché mai satana si è così impossessato del tuo cuore che tu hai mentito allo Spirito Santo e ti sei trattenuto parte del prezzo del terreno? <sup id="toc_147">4</sup>Prima di venderlo, non era forse tua proprietà e, anche venduto, il ricavato non era sempre a tua disposizione? Perché hai pensato in cuor tuo a quest’azione? Tu non hai mentito agli uomini, ma a Dio”. <sup id="toc_148">5</sup>All’udire queste parole, Ananìa cadde a terra e spirò. E un timore grande prese tutti quelli che ascoltavano. <sup id="toc_149">6</sup>Si alzarono allora i più giovani e, avvoltolo in un lenzuolo, lo portarono fuori e lo seppellirono.</p>
  <p><sup id="toc_150">7</sup>Avvenne poi che, circa tre ore più tardi, entrò anche sua moglie, ignara dell’accaduto. <sup id="toc_151">8</sup>Pietro le chiese: “Dimmi: avete venduto il campo a tal prezzo?”. Ed essa: “Sì, a tanto”. <sup id="toc_152">9</sup>Allora Pietro le disse: “Perché vi siete accordati per tentare lo Spirito del Signore? Ecco qui alla porta i passi di coloro che hanno seppellito tuo marito e porteranno via anche te”. <sup id="toc_153">10</sup>D’improvviso cadde ai piedi di Pietro e spirò. Quando i giovani entrarono, la trovarono morta e, portatala fuori, la seppellirono accanto a suo marito. <sup id="toc_154">11</sup>E un grande timore si diffuse in tutta la Chiesa e in quanti venivano a sapere queste cose.</p>
  <p><sup id="toc_155">12</sup>Molti miracoli e prodigi avvenivano fra il popolo per opera degli apostoli. Tutti erano soliti stare insieme nel portico di Salomone; <sup id="toc_156">13</sup>degli altri, nessuno osava associarsi a loro, ma il popolo li esaltava. <sup id="toc_157">14</sup>Intanto andava aumentando il numero degli uomini e delle donne che credevano nel Signore <sup id="toc_158">15</sup>fino al punto che portavano gli ammalati nelle piazze, ponendoli su lettucci e giacigli, perché, quando Pietro passava, anche solo la sua ombra coprisse qualcuno di loro. <sup id="toc_159">16</sup>Anche la folla delle città vicine a Gerusalemme accorreva, portando malati e persone tormentate da spiriti immondi e tutti venivano guariti.</p>
  <p><sup id="toc_160">17</sup>Si alzò allora il sommo sacerdote e quelli della sua parte, cioè la setta dei sadducei, pieni di livore, <sup id="toc_161">18</sup>e fatti arrestare gli apostoli li fecero gettare nella prigione pubblica. <sup id="toc_162">19</sup>Ma durante la notte un angelo del Signore aprì le porte della prigione, li condusse fuori e disse: <sup id="toc_163">20</sup>“Andate, e mettetevi a predicare al popolo nel tempio tutte queste parole di vita”. <sup id="toc_164">21</sup>Udito questo, entrarono nel tempio sul far del giorno e si misero a insegnare.</p>
  <p>Quando arrivò il sommo sacerdote con quelli della sua parte, convocarono il sinedrio e tutti gli anziani dei figli d’Israele; mandarono quindi a prelevare gli apostoli nella prigione. <sup id="toc_165">22</sup>Ma gli incaricati, giunti sul posto, non li trovarono nella prigione e tornarono a riferire: <sup id="toc_166">23</sup>“Abbiamo trovato il carcere scrupolosamente sbarrato e le guardie ai loro posti davanti alla porta, ma, dopo aver aperto, non abbiamo trovato dentro nessuno”. <sup id="toc_167">24</sup>Udite queste parole, il capitano del tempio e i sommi sacerdoti si domandavano perplessi che cosa mai significasse tutto questo, <sup id="toc_168">25</sup>quando arrivò un tale ad annunziare: “Ecco, gli uomini che avete messo in prigione si trovano nel tempio a insegnare al popolo”.</p>
  <p><sup id="toc_169">26</sup>Allora il capitano uscì con le sue guardie e li condusse via, ma senza violenza, per timore di esser presi a sassate dal popolo. <sup id="toc_170">27</sup>Li condussero e li presentarono nel sinedrio; il sommo sacerdote cominciò a interrogarli dicendo: <sup id="toc_171">28</sup>“Vi avevamo espressamente ordinato di non insegnare più nel nome di costui, ed ecco voi avete riempito Gerusalemme della vostra dottrina e volete far ricadere su di noi il sangue di quell’uomo”. <sup id="toc_172">29</sup>Rispose allora Pietro insieme agli apostoli: “Bisogna obbedire a Dio piuttosto che agli uomini. <sup id="toc_173">30</sup>Il Dio dei nostri padri ha risuscitato Gesù, che voi avevate ucciso appendendolo alla croce. <sup id="toc_174">31</sup>Dio lo ha innalzato con la sua destra facendolo capo e salvatore, per dare a Israele la grazia della conversione e il perdono dei peccati. <sup id="toc_175">32</sup>E di questi fatti siamo testimoni noi e lo Spirito Santo, che Dio ha dato a coloro che si sottomettono a lui”. <sup id="toc_176">33</sup>All’udire queste cose essi si irritarono e volevano metterli a morte.</p>
  <p><sup id="toc_177">34</sup>Si alzò allora nel sinedrio un fariseo, di nome Gamalièle, dottore della legge, stimato presso tutto il popolo. Dato ordine di far uscire per un momento gli accusati, <sup id="toc_178">35</sup>disse: “Uomini di Israele, badate bene a ciò che state per fare contro questi uomini. <sup id="toc_179">36</sup>Qualche tempo fa venne téuda, dicendo di essere qualcuno, e a lui si aggregarono circa quattrocento uomini. Ma fu ucciso, e quanti s’erano lasciati persuadere da lui si dispersero e finirono nel nulla. <sup id="toc_180">37</sup>Dopo di lui sorse Giuda il Galileo, al tempo del censimento, e indusse molta gente a seguirlo, ma anch’egli perì e quanti s’erano lasciati persuadere da lui furono dispersi. <sup id="toc_181">38</sup>Per quanto riguarda il caso presente, ecco ciò che vi dico: Non occupatevi di questi uomini e lasciateli andare. Se infatti questa teoria o questa attività è di origine umana, verrà distrutta; <sup id="toc_182">39</sup>ma se essa viene da Dio, non riuscirete a sconfiggerli; non vi accada di trovarvi a combattere contro Dio!”.</p>
  <p><sup id="toc_183">40</sup>Seguirono il suo parere e, richiamati gli apostoli, li fecero fustigare e ordinarono loro di non continuare a parlare nel nome di Gesù; quindi li rimisero in libertà. <sup id="toc_184">41</sup>Ma essi se ne andarono dal sinedrio lieti di essere stati oltraggiati per amore del nome di Gesù. <sup id="toc_185">42</sup>E ogni giorno, nel tempio e a casa, non cessavano di insegnare e di portare il lieto annunzio che Gesù è il Cristo.</p>
  <h3 id="toc_186">6</h3>
  <p><sup id="toc_187">1</sup>In quei giorni, mentre aumentava il numero dei discepoli, sorse un malcontento fra gli ellenisti verso gli Ebrei, perché venivano trascurate le loro vedove nella distribuzione quotidiana. <sup id="toc_188">2</sup>Allora i Dodici convocarono il gruppo dei discepoli e dissero: “Non è giusto che noi trascuriamo la parola di Dio per il servizio delle mense. <sup id="toc_189">3</sup>Cercate dunque, fratelli, tra di voi sette uomini di buona reputazione, pieni di Spirito e di saggezza, ai quali affideremo quest’incarico. <sup id="toc_190">4</sup>Noi, invece, ci dedicheremo alla preghiera e al ministero della parola”. <sup id="toc_191">5</sup>Piacque questa proposta a tutto il gruppo ed elessero Stefano, uomo pieno di fede e di Spirito Santo, Filippo, Pròcoro, Nicànore, Timòne, Parmenàs e Nicola, un proselito di Antiòchia. <sup id="toc_192">6</sup>Li presentarono quindi agli apostoli i quali, dopo aver pregato, imposero loro le mani.</p>
  <p><sup id="toc_193">7</sup>Intanto la parola di Dio si diffondeva e si moltiplicava grandemente il numero dei discepoli a Gerusalemme; anche un gran numero di sacerdoti aderiva alla fede.</p>
  <p><sup id="toc_194">8</sup>Stefano intanto, pieno di grazia e di fortezza, faceva grandi prodigi e miracoli tra il popolo. <sup id="toc_195">9</sup>Sorsero allora alcuni della sinagoga detta dei “liberti” comprendente anche i Cirenei, gli Alessandrini e altri della Cilicia e dell’Asia, a disputare con Stefano, <sup id="toc_196">10</sup>ma non riuscivano a resistere alla sapienza ispirata con cui egli parlava. <sup id="toc_197">11</sup>Perciò sobillarono alcuni che dissero: “Lo abbiamo udito pronunziare espressioni blasfeme contro Mosè e contro Dio”. <sup id="toc_198">12</sup>E così sollevarono il popolo, gli anziani e gli scribi, gli piombarono addosso, lo catturarono e lo trascinarono davanti al sinedrio. <sup id="toc_199">13</sup>Presentarono quindi dei falsi testimoni, che dissero: “Costui non cessa di proferire parole contro questo luogo sacro e contro la legge. <sup id="toc_200">14</sup>Lo abbiamo udito dichiarare che Gesù il Nazareno distruggerà questo luogo e sovvertirà i costumi tramandatici da Mosè”.</p>
  <p><sup id="toc_201">15</sup>E tutti quelli che sedevano nel sinedrio, fissando gli occhi su di lui, videro il suo volto come quello di un angelo.</p>
  <h3 id="toc_202">7</h3>
  <p><sup id="toc_203">1</sup>Gli disse allora il sommo sacerdote: “Queste cose stanno proprio così?”. <sup id="toc_204">2</sup>Ed egli rispose: “Fratelli e padri, ascoltate: il <i>Dio della gloria</i>
apparve al nostro padre Abramo quando era ancora in Mesopotamia, prima che egli si stabilisse in Carran, <sup id="toc_205">3</sup><i>e gli disse: Esci dalla tua terra e dalla tua gente e va’ nella terra che io ti indicherò</i>. <sup id="toc_206">4</sup>Allora, uscito dalla terra dei Caldei, si stabilì in Carran; di là, dopo la morte del padre, Dio lo fece emigrare in questo paese dove voi ora abitate, <sup id="toc_207">5</sup>ma non gli diede alcuna proprietà in esso, <i>neppure quanto l’orma di un piede</i>, ma gli promise <i>di darlo in possesso a lui e alla sua discendenza dopo di lui</i>, sebbene non avesse ancora figli. <sup id="toc_208">6</sup>Poi Dio parlò così: <i>La discendenza di Abramo sarà pellegrina in terra straniera, tenuta in schiavitù e oppressione per quattrocento anni</i>. <sup id="toc_209">7</sup><i>Ma del popolo di cui saranno schiavi io farò giustizia</i>, disse Dio: <i>dopo potranno uscire e mi adoreranno</i>
in questo luogo. <sup id="toc_210">8</sup>E gli diede l’alleanza della circoncisione. E così Abramo generò Isacco e <i>lo circoncise l’ottavo giorno</i>
e Isacco generò Giacobbe e Giacobbe i dodici patriarchi. <sup id="toc_211">9</sup>Ma i patriarchi, <i>gelosi di Giuseppe, lo vendettero</i>
schiavo <i>in Egitto. Dio però era con lui</i> <sup id="toc_212">10</sup>e lo liberò da tutte le sue afflizioni e <i>gli diede grazia</i>
e saggezza <i>davanti al faraone re d’Egitto, il quale lo nominò amministratore dell’Egitto e di tutta la sua casa</i>. <sup id="toc_213">11</sup><i>Venne una carestia su tutto l’Egitto</i>
e <i>in Canaan</i>
e una grande miseria, e i nostri padri non trovavano da mangiare. <sup id="toc_214">12</sup><i>Avendo udito Giacobbe che in Egitto c’era del grano</i>, vi inviò i nostri padri una prima volta; <sup id="toc_215">13</sup>la seconda volta Giuseppe <i>si fece riconoscere dai suoi fratelli</i>
e fu nota al faraone la sua origine. <sup id="toc_216">14</sup>Giuseppe allora mandò a chiamare Giacobbe suo padre e tutta la sua parentela, <i>settantacinque persone in tutto</i>. <sup id="toc_217">15</sup>E Giacobbe <i>si recò in Egitto, e qui egli morì</i>
come anche i nostri padri; <sup id="toc_218">16</sup><i>essi furono poi trasportati in Sichem</i>
e posti <i>nel sepolcro che Abramo aveva acquistato</i>
e pagato in denaro <i>dai figli di Emor, a Sichem</i>.</p>
  <p><sup id="toc_219">17</sup>Mentre si avvicinava il tempo della promessa fatta da Dio ad Abramo, il popolo <i>crebbe e si moltiplicò</i>
in Egitto, <sup id="toc_220">18</sup>finché <i>salì al trono d’Egitto un altro re, che non conosceva Giuseppe</i>. <sup id="toc_221">19</sup>Questi, <i>adoperando l’astuzia contro la nostra gente, perseguitò</i>
i nostri padri fino a costringerli a esporre i loro figli, perché non <i>sopravvivessero</i>. <sup id="toc_222">20</sup>In quel tempo nacque Mosè e piacque a Dio; <i>egli fu allevato per tre mesi</i>
nella casa paterna, poi, <sup id="toc_223">21</sup>essendo stato esposto, <i>lo raccolse la figlia del faraone</i>
e lo allevò <i>come figlio</i>. <sup id="toc_224">22</sup>Così Mosè venne istruito in tutta la sapienza degli Egiziani ed era potente nelle parole e nelle opere. <sup id="toc_225">23</sup>Quando stava per compiere i quarant’anni, gli venne l’idea di far visita ai <i>suoi fratelli, i figli di Israele</i>, <sup id="toc_226">24</sup>e vedendone uno trattato ingiustamente, ne prese le difese e vendicò l’oppresso, <i>uccidendo l’Egiziano</i>. <sup id="toc_227">25</sup>Egli pensava che i suoi connazionali avrebbero capito che Dio dava loro salvezza per mezzo suo, ma essi non compresero. <sup id="toc_228">26</sup>Il giorno dopo si presentò in mezzo a loro mentre stavano litigando e si adoperò per metterli d’accordo, dicendo: Siete fratelli; perché vi insultate l’un l’altro? <sup id="toc_229">27</sup>Ma <i>quello che maltrattava il vicino</i>
lo respinse, dicendo: <i>Chi ti ha nominato capo e giudice sopra di noi</i>? <sup id="toc_230">28</sup><i>Vuoi forse uccidermi, come hai ucciso ieri l’Egiziano</i>? <sup id="toc_231">29</sup><i>Fuggì via Mosè a queste parole, e andò ad abitare nella terra di Madian</i>, dove ebbe due figli.</p>
  <p><sup id="toc_232">30</sup>Passati quarant’anni, <i>gli apparve nel deserto del monte</i>
Sinai <i>un angelo, in mezzo alla fiamma di un roveto ardente</i>. <sup id="toc_233">31</sup>Mosè rimase stupito di questa visione; e mentre si avvicinava per veder meglio, si udì la voce del Signore: <sup id="toc_234">32</sup><i>Io sono il Dio dei tuoi padri, il Dio di Abramo, di Isacco e di Giacobbe</i>. Esterrefatto, Mosè non osava guardare. <sup id="toc_235">33</sup><i>Allora il Signore gli disse: Togliti dai piedi i calzari, perché il luogo in cui stai è terra santa</i>. <sup id="toc_236">34</sup><i>Ho visto l’afflizione del mio popolo in Egitto, ho udito il loro gemito e sono sceso a liberarli; ed ora vieni, che ti mando in Egitto</i>. <sup id="toc_237">35</sup>Questo Mosè che avevano rinnegato dicendo: <i>Chi ti ha nominato capo e giudice</i>?, proprio lui Dio aveva mandato per esser capo e liberatore, parlando per mezzo dell’angelo che gli era apparso nel roveto. <sup id="toc_238">36</sup>Egli li fece uscire, compiendo <i>miracoli e prodigi nella terra d’Egitto</i>, nel Mare Rosso, e <i>nel deserto per quarant’anni</i>. <sup id="toc_239">37</sup>Egli è quel Mosè che disse ai figli d’Israele: <i>Dio vi farà sorgere un profeta tra i vostri fratelli, al pari di me</i>. <sup id="toc_240">38</sup>Egli è colui che, mentre erano radunati nel deserto, fu mediatore tra l’angelo che gli parlava sul monte Sinai e i nostri padri; egli ricevette parole di vita da trasmettere a noi. <sup id="toc_241">39</sup>Ma i nostri padri non vollero dargli ascolto, lo respinsero e <i>si volsero</i>
in cuor loro <i>verso l’Egitto</i>, <sup id="toc_242">40</sup>dicendo ad Aronne: <i>Fa’ per noi una divinità che ci vada innanzi, perché a questo Mosè che ci condusse fuori dall’Egitto non sappiamo che cosa sia accaduto</i>. <sup id="toc_243">41</sup>E in quei giorni <i>fabbricarono un vitello e offrirono sacrifici</i>
all’idolo e si rallegrarono per l’opera delle loro mani. <sup id="toc_244">42</sup>Ma Dio si ritrasse da loro e li abbandonò al culto dell’<i>esercito del cielo</i>, come è scritto nel libro dei Profeti:</p>
  <p class="testo_rientrato"><sup id="toc_245">43</sup><i>Mi avete forse offerto vittime e sacrifici<br/>
per quarant’anni nel deserto, o casa d’Israele?<br/>
Avete preso con voi la tenda di Mòloch,<br/>
e la stella del dio Refàn,<br/>
simulacri che vi siete fabbricati</i>
per adorarli!<br/> <i>Perciò vi deporterò al di là</i>
di Babilonia.</p>
  <p><sup id="toc_246">44</sup>I nostri padri avevano nel deserto <i>la tenda della testimonianza</i>, come aveva ordinato colui che <i>disse a Mosè di costruirla secondo il modello che aveva visto</i>. <sup id="toc_247">45</sup>E dopo averla ricevuta, i nostri padri con Giosuè se la portarono con sé nella <i>conquista dei popoli</i>
che Dio scacciò davanti a loro, fino ai tempi di Davide. <sup id="toc_248">46</sup>Questi trovò grazia innanzi a Dio e domandò <i>di poter trovare una dimora per il Dio di Giacobbe</i>; <sup id="toc_249">47</sup><i>Salomone</i>
poi <i>gli edificò una casa</i>. <sup id="toc_250">48</sup>Ma l’Altissimo non abita in costruzioni fatte da mano d’uomo, come dice il Profeta:</p>
  <p class="testo_rientrato"><sup id="toc_251">49</sup><i>Il cielo è il mio trono<br/>
e la terra sgabello per i miei piedi.<br/>
Quale casa potrete edificarmi, dice il Signore,<br/>
o quale sarà il luogo del mio riposo?<br/></i> <sup id="toc_252">50</sup><i>Non forse la mia mano ha creato tutte queste cose?</i></p>
  <p><sup id="toc_253">51</sup><i>O gente testarda e pagana nel cuore e nelle orecchie</i>, voi sempre <i>opponete resistenza allo Spirito Santo</i>; come i vostri padri, così anche voi. <sup id="toc_254">52</sup>Quale dei profeti i vostri padri non hanno perseguitato? Essi uccisero quelli che preannunciavano la venuta del Giusto, del quale voi ora siete divenuti traditori e uccisori; <sup id="toc_255">53</sup>voi che avete ricevuto la legge per mano degli angeli e non l’avete osservata”.</p>
  <p><sup id="toc_256">54</sup>All’udire queste cose, fremevano in cuor loro e digrignavano i denti contro di lui.</p>
  <p><sup id="toc_257">55</sup>Ma Stefano, pieno di Spirito Santo, fissando gli occhi al cielo, vide la gloria di Dio e Gesù che stava alla sua destra <sup id="toc_258">56</sup>e disse: “Ecco, io contemplo i cieli aperti e il Figlio dell’uomo che sta alla destra di Dio”. <sup id="toc_259">57</sup>Proruppero allora in grida altissime turandosi gli orecchi; poi si scagliarono tutti insieme contro di lui, <sup id="toc_260">58</sup>lo trascinarono fuori della città e si misero a lapidarlo. E i testimoni deposero il loro mantello ai piedi di un giovane, chiamato Saulo. <sup id="toc_261">59</sup>E così lapidavano Stefano mentre pregava e diceva: “Signore Gesù, accogli il mio spirito”. <sup id="toc_262">60</sup>Poi piegò le ginocchia e gridò forte: “Signore, non imputar loro questo peccato”. Detto questo, morì.</p>
  <h3 id="toc_263">8</h3>
  <p><sup id="toc_264">1</sup>Saulo era fra coloro che approvarono la sua uccisione. In quel giorno scoppiò una violenta persecuzione contro la Chiesa di Gerusalemme e tutti, ad eccezione degli apostoli, furono dispersi nelle regioni della Giudea e della Samarìa. <sup id="toc_265">2</sup>Persone pie seppellirono Stefano e fecero un grande lutto per lui. <sup id="toc_266">3</sup>Saulo intanto infuriava contro la Chiesa ed entrando nelle case prendeva uomini e donne e li faceva mettere in prigione.</p>
  <p><sup id="toc_267">4</sup>Quelli però che erano stati dispersi andavano per il paese e diffondevano la parola di Dio.</p>
  <p><sup id="toc_268">5</sup>Filippo, sceso in una città della Samarìa, cominciò a predicare loro il Cristo. <sup id="toc_269">6</sup>E le folle prestavano ascolto unanimi alle parole di Filippo sentendolo parlare e vedendo i miracoli che egli compiva. <sup id="toc_270">7</sup>Da molti indemoniati uscivano spiriti immondi, emettendo alte grida e molti paralitici e storpi furono risanati. <sup id="toc_271">8</sup>E vi fu grande gioia in quella città.</p>
  <p><sup id="toc_272">9</sup>V’era da tempo in città un tale di nome Simone, dedito alla magia, il quale mandava in visibilio la popolazione di Samarìa, spacciandosi per un gran personaggio. <sup id="toc_273">10</sup>A lui aderivano tutti, piccoli e grandi, esclamando: “Questi è la potenza di Dio, quella che è chiamata Grande”. <sup id="toc_274">11</sup>Gli davano ascolto, perché per molto tempo li aveva fatti strabiliare con le sue magie. <sup id="toc_275">12</sup>Ma quando cominciarono a credere a Filippo, che recava la buona novella del regno di Dio e del nome di Gesù Cristo, uomini e donne si facevano battezzare. <sup id="toc_276">13</sup>Anche Simone credette, fu battezzato e non si staccava più da Filippo. Era fuori di sé nel vedere i segni e i grandi prodigi che avvenivano.</p>
  <p><sup id="toc_277">14</sup>Frattanto gli apostoli, a Gerusalemme, seppero che la Samarìa aveva accolto la parola di Dio e vi inviarono Pietro e Giovanni.</p>
  <p><sup id="toc_278">15</sup>Essi discesero e pregarono per loro perché ricevessero lo Spirito Santo; <sup id="toc_279">16</sup>non era infatti ancora sceso sopra nessuno di loro, ma erano stati soltanto battezzati nel nome del Signore Gesù. <sup id="toc_280">17</sup>Allora imponevano loro le mani e quelli ricevevano lo Spirito Santo.</p>
  <p><sup id="toc_281">18</sup>Simone, vedendo che lo Spirito veniva conferito con l’imposizione delle mani degli apostoli, offrì loro del denaro <sup id="toc_282">19</sup>dicendo: “Date anche a me questo potere perché a chiunque io imponga le mani, egli riceva lo Spirito Santo”. <sup id="toc_283">20</sup>Ma Pietro gli rispose: “Il tuo denaro vada con te in perdizione, perché hai osato pensare di acquistare con denaro il dono di Dio. <sup id="toc_284">21</sup>Non v’è parte né sorte alcuna per te in questa cosa, perché <i>il tuo cuore non è retto davanti a Dio</i>. <sup id="toc_285">22</sup>Pèntiti dunque di questa tua iniquità e prega il Signore che ti sia perdonato questo pensiero. <sup id="toc_286">23</sup>Ti vedo infatti chiuso <i>in fiele amaro e in lacci d’iniquità</i>“. <sup id="toc_287">24</sup>Rispose Simone: “Pregate voi per me il Signore, perché non mi accada nulla di ciò che avete detto”. <sup id="toc_288">25</sup>Essi poi, dopo aver testimoniato e annunziato la parola di Dio, ritornavano a Gerusalemme ed evangelizzavano molti villaggi della Samarìa.</p>
  <p><sup id="toc_289">26</sup>Un angelo del Signore parlò intanto a Filippo: “Alzati, e va’ verso il mezzogiorno, sulla strada che discende da Gerusalemme a Gaza; essa è deserta”. <sup id="toc_290">27</sup>Egli si alzò e si mise in cammino, quand’ecco un Etìope, un eunuco, funzionario di Candàce, regina di Etiopia, sovrintendente a tutti i suoi tesori, venuto per il culto a Gerusalemme, <sup id="toc_291">28</sup>se ne ritornava, seduto sul suo carro da viaggio, leggendo il profeta Isaia. <sup id="toc_292">29</sup>Disse allora lo Spirito a Filippo: “Va’ avanti, e raggiungi quel carro”. <sup id="toc_293">30</sup>Filippo corse innanzi e, udito che leggeva il profeta Isaia, gli disse: “Capisci quello che stai leggendo?”. <sup id="toc_294">31</sup>Quegli rispose: “E come lo potrei, se nessuno mi istruisce?”. E invitò Filippo a salire e a sedere accanto a lui. <sup id="toc_295">32</sup>Il passo della Scrittura che stava leggendo era questo:</p>
  <p class="testo_rientrato"><i>Come una pecora fu condotto al macello<br/>
e come un agnello senza voce innanzi a chi lo tosa,<br/>
così egli non apre la sua bocca.<br/></i> <sup id="toc_296">33</sup><i>Nella sua umiliazione il giudizio gli è stato negato,<br/>
ma la sua posterità chi potrà mai descriverla?<br/>
Poiché è stata recisa dalla terra la sua vita.</i></p>
  <p><sup id="toc_297">34</sup>E rivoltosi a Filippo l’eunuco disse: “Ti prego, di quale persona il profeta dice questo? Di se stesso o di qualcun altro?”. <sup id="toc_298">35</sup>Filippo, prendendo a parlare e partendo da quel passo della Scrittura, gli annunziò la buona novella di Gesù. <sup id="toc_299">36</sup>Proseguendo lungo la strada, giunsero a un luogo dove c’era acqua e l’eunuco disse: “Ecco qui c’è acqua; che cosa mi impedisce di essere battezzato?”. <sup id="toc_300">37</sup>. <sup id="toc_301">38</sup>Fece fermare il carro e discesero tutti e due nell’acqua, Filippo e l’eunuco, ed egli lo battezzò. <sup id="toc_302">39</sup>Quando furono usciti dall’acqua, lo Spirito del Signore rapì Filippo e l’eunuco non lo vide più e proseguì pieno di gioia il suo cammino. <sup id="toc_303">40</sup>Quanto a Filippo, si trovò ad Azoto e, proseguendo, predicava il vangelo a tutte le città, finché giunse a Cesarèa.</p>
  <h3 id="toc_304">9</h3>
  <p><sup id="toc_305">1</sup>Saulo frattanto, sempre fremente minaccia e strage contro i discepoli del Signore, si presentò al sommo sacerdote <sup id="toc_306">2</sup>e gli chiese lettere per le sinagoghe di Damasco al fine di essere autorizzato a condurre in catene a Gerusalemme uomini e donne, seguaci della dottrina di Cristo, che avesse trovati. <sup id="toc_307">3</sup>E avvenne che, mentre era in viaggio e stava per avvicinarsi a Damasco, all’improvviso lo avvolse una luce dal cielo <sup id="toc_308">4</sup>e cadendo a terra udì una voce che gli diceva: “Saulo, Saulo, perché mi perseguiti?”. <sup id="toc_309">5</sup>Rispose: “Chi sei, o Signore?”. E la voce: “Io sono Gesù, che tu perseguiti! <sup id="toc_310">6</sup>Orsù, alzati ed entra nella città e ti sarà detto ciò che devi fare”. <sup id="toc_311">7</sup>Gli uomini che facevano il cammino con lui si erano fermati ammutoliti, sentendo la voce ma non vedendo nessuno. <sup id="toc_312">8</sup>Saulo si alzò da terra ma, aperti gli occhi, non vedeva nulla. Così, guidandolo per mano, lo condussero a Damasco, <sup id="toc_313">9</sup>dove rimase tre giorni senza vedere e senza prendere né cibo né bevanda.</p>
  <p><sup id="toc_314">10</sup>Ora c’era a Damasco un discepolo di nome Ananìa e il Signore in una visione gli disse: “Ananìa!”. Rispose: “Eccomi, Signore!”. <sup id="toc_315">11</sup>E il Signore a lui: “Su, va’ sulla strada chiamata Diritta, e cerca nella casa di Giuda un tale che ha nome Saulo, di Tarso; ecco sta pregando, <sup id="toc_316">12</sup>e ha visto in visione un uomo, di nome Ananìa, venire e imporgli le mani perché ricuperi la vista”. <sup id="toc_317">13</sup>Rispose Ananìa: “Signore, riguardo a quest’uomo ho udito da molti tutto il male che ha fatto ai tuoi fedeli in Gerusalemme. <sup id="toc_318">14</sup>Inoltre ha l’autorizzazione dai sommi sacerdoti di arrestare tutti quelli che invocano il tuo nome”. <sup id="toc_319">15</sup>Ma il Signore disse: “Va’, perché egli è per me uno strumento eletto per portare il mio nome dinanzi ai popoli, ai re e ai figli di Israele; <sup id="toc_320">16</sup>e io gli mostrerò quanto dovrà soffrire per il mio nome”. <sup id="toc_321">17</sup>Allora Ananìa andò, entrò nella casa, gli impose le mani e disse: “Saulo, fratello mio, mi ha mandato a te il Signore Gesù, che ti è apparso sulla via per la quale venivi, perché tu riacquisti la vista e sia colmo di Spirito Santo”. <sup id="toc_322">18</sup>E improvvisamente gli caddero dagli occhi come delle squame e ricuperò la vista; fu subito battezzato, <sup id="toc_323">19</sup>poi prese cibo e le forze gli ritornarono.</p>
  <p>Rimase alcuni giorni insieme ai discepoli che erano a Damasco, <sup id="toc_324">20</sup>e subito nelle sinagoghe proclamava Gesù Figlio di Dio. <sup id="toc_325">21</sup>E tutti quelli che lo ascoltavano si meravigliavano e dicevano: “Ma costui non è quel tale che a Gerusalemme infieriva contro quelli che invocano questo nome ed era venuto qua precisamente per condurli in catene dai sommi sacerdoti?”. <sup id="toc_326">22</sup>Saulo frattanto si rinfrancava sempre più e confondeva i Giudei residenti a Damasco, dimostrando che Gesù è il Cristo. <sup id="toc_327">23</sup>Trascorsero così parecchi giorni e i Giudei fecero un complotto per ucciderlo; <sup id="toc_328">24</sup>ma i loro piani vennero a conoscenza di Saulo. Essi facevano la guardia anche alle porte della città di giorno e di notte per sopprimerlo; <sup id="toc_329">25</sup>ma i suoi discepoli di notte lo presero e lo fecero discendere dalle mura, calandolo in una cesta.</p>
  <p><sup id="toc_330">26</sup>Venuto a Gerusalemme, cercava di unirsi con i discepoli, ma tutti avevano paura di lui, non credendo ancora che fosse un discepolo. <sup id="toc_331">27</sup>Allora Bàrnaba lo prese con sé, lo presentò agli apostoli e raccontò loro come durante il viaggio aveva visto il Signore che gli aveva parlato, e come in Damasco aveva predicato con coraggio nel nome di Gesù. <sup id="toc_332">28</sup>Così egli poté stare con loro e andava e veniva a Gerusalemme, parlando apertamente nel nome del Signore <sup id="toc_333">29</sup>e parlava e discuteva con gli Ebrei di lingua greca; ma questi tentarono di ucciderlo. <sup id="toc_334">30</sup>Venutolo però a sapere i fratelli, lo condussero a Cesarèa e lo fecero partire per Tarso.</p>
  <p><sup id="toc_335">31</sup>La Chiesa era dunque in pace per tutta la Giudea, la Galilea e la Samarìa; essa cresceva e camminava nel timore del Signore, colma del conforto dello Spirito Santo.</p>
  <p><sup id="toc_336">32</sup>E avvenne che mentre Pietro andava a far visita a tutti, si recò anche dai fedeli che dimoravano a Lidda. <sup id="toc_337">33</sup>Qui trovò un uomo di nome Enea, che da otto anni giaceva su un lettuccio ed era paralitico. <sup id="toc_338">34</sup>Pietro gli disse: “Enea, Gesù Cristo ti guarisce; alzati e rifatti il letto”. E subito si alzò. <sup id="toc_339">35</sup>Lo videro tutti gli abitanti di Lidda e del Saròn e si convertirono al Signore.</p>
  <p><sup id="toc_340">36</sup>A Giaffa c’era una discepola chiamata Tabità, nome che significa “Gazzella”, la quale abbondava in opere buone e faceva molte elemosine. <sup id="toc_341">37</sup>Proprio in quei giorni si ammalò e morì. La lavarono e la deposero in una stanza al piano superiore. <sup id="toc_342">38</sup>E poiché Lidda era vicina a Giaffa i discepoli, udito che Pietro si trovava là, mandarono due uomini ad invitarlo: “Vieni subito da noi!”. <sup id="toc_343">39</sup>E Pietro subito andò con loro. Appena arrivato lo condussero al piano superiore e gli si fecero incontro tutte le vedove in pianto che gli mostravano le tuniche e i mantelli che Gazzella confezionava quando era fra loro. <sup id="toc_344">40</sup>Pietro fece uscire tutti e si inginocchiò a pregare; poi rivolto alla salma disse: “Tabità, alzati!”. Ed essa aprì gli occhi, vide Pietro e si mise a sedere. <sup id="toc_345">41</sup>Egli le diede la mano e la fece alzare, poi chiamò i credenti e le vedove, e la presentò loro viva.</p>
  <p><sup id="toc_346">42</sup>La cosa si riseppe in tutta Giaffa, e molti credettero nel Signore. <sup id="toc_347">43</sup>Pietro rimase a Giaffa parecchi giorni, presso un certo Simone conciatore.</p>
  <h3 id="toc_348">10</h3>
  <p><sup id="toc_349">1</sup>C’era in Cesarèa un uomo di nome Cornelio, centurione della coorte Italica, <sup id="toc_350">2</sup>uomo pio e timorato di Dio con tutta la sua famiglia; faceva molte elemosine al popolo e pregava sempre Dio. <sup id="toc_351">3</sup>Un giorno verso le tre del pomeriggio vide chiaramente in visione un angelo di Dio venirgli incontro e chiamarlo: “Cornelio!”. <sup id="toc_352">4</sup>Egli lo guardò e preso da timore disse: “Che c’è, Signore?”. Gli rispose: “Le tue preghiere e le tue elemosine sono salite, in tua memoria, innanzi a Dio. <sup id="toc_353">5</sup>E ora manda degli uomini a Giaffa e fa’ venire un certo Simone detto anche Pietro. <sup id="toc_354">6</sup>Egli è ospite presso un tal Simone conciatore, la cui casa è sulla riva del mare”. <sup id="toc_355">7</sup>Quando l’angelo che gli parlava se ne fu andato, Cornelio chiamò due dei suoi servitori e un pio soldato fra i suoi attendenti e, <sup id="toc_356">8</sup>spiegata loro ogni cosa, li mandò a Giaffa.</p>
  <p><sup id="toc_357">9</sup>Il giorno dopo, mentre essi erano per via e si avvicinavano alla città, Pietro salì verso mezzogiorno sulla terrazza a pregare. <sup id="toc_358">10</sup>Gli venne fame e voleva prendere cibo. Ma mentre glielo preparavano, fu rapito in estasi. <sup id="toc_359">11</sup>Vide il cielo aperto e un oggetto che discendeva come una tovaglia grande, calata a terra per i quattro capi. <sup id="toc_360">12</sup>In essa c’era ogni sorta di quadrupedi e rettili della terra e uccelli del cielo. <sup id="toc_361">13</sup>Allora risuonò una voce che gli diceva: “Alzati, Pietro, uccidi e mangia!”. <sup id="toc_362">14</sup>Ma Pietro rispose: “No davvero, Signore, poiché io non ho mai mangiato nulla di profano e di immondo”. <sup id="toc_363">15</sup>E la voce di nuovo a lui: “Ciò che Dio ha purificato, tu non chiamarlo più profano”. <sup id="toc_364">16</sup>Questo accadde per tre volte; poi d’un tratto quell’oggetto fu risollevato al cielo. <sup id="toc_365">17</sup>Mentre Pietro si domandava perplesso tra sé e sé che cosa significasse ciò che aveva visto, gli uomini inviati da Cornelio, dopo aver domandato della casa di Simone, si fermarono all’ingresso. <sup id="toc_366">18</sup>Chiamarono e chiesero se Simone, detto anche Pietro, alloggiava colà. <sup id="toc_367">19</sup>Pietro stava ancora ripensando alla visione, quando lo Spirito gli disse: “Ecco, tre uomini ti cercano; <sup id="toc_368">20</sup>alzati, scendi e va’ con loro senza esitazione, perché io li ho mandati”. <sup id="toc_369">21</sup>Pietro scese incontro agli uomini e disse: “Eccomi, sono io quello che cercate. Qual è il motivo per cui siete venuti?”. <sup id="toc_370">22</sup>Risposero: “Il centurione Cornelio, uomo giusto e timorato di Dio, stimato da tutto il popolo dei Giudei, è stato avvertito da un angelo santo di invitarti nella sua casa, per ascoltare ciò che hai da dirgli”. <sup id="toc_371">23</sup>Pietro allora li fece entrare e li ospitò.</p>
  <p>Il giorno seguente si mise in viaggio con loro e alcuni fratelli di Giaffa lo accompagnarono. <sup id="toc_372">24</sup>Il giorno dopo arrivò a Cesarèa. Cornelio stava ad aspettarli ed aveva invitato i congiunti e gli amici intimi. <sup id="toc_373">25</sup>Mentre Pietro stava per entrare, Cornelio andandogli incontro si gettò ai suoi piedi per adorarlo. <sup id="toc_374">26</sup>Ma Pietro lo rialzò, dicendo: “Alzati: anch’io sono un uomo!”. <sup id="toc_375">27</sup>Poi, continuando a conversare con lui, entrò e trovate riunite molte persone disse loro: <sup id="toc_376">28</sup>“Voi sapete che non è lecito per un Giudeo unirsi o incontrarsi con persone di altra razza; ma Dio mi ha mostrato che non si deve dire profano o immondo nessun uomo. <sup id="toc_377">29</sup>Per questo sono venuto senza esitare quando mi avete mandato a chiamare. Vorrei dunque chiedere: per quale ragione mi avete fatto venire?”. <sup id="toc_378">30</sup>Cornelio allora rispose: “Quattro giorni or sono, verso quest’ora, stavo recitando la preghiera delle tre del pomeriggio nella mia casa, quando mi si presentò un uomo in splendida veste <sup id="toc_379">31</sup>e mi disse: Cornelio, sono state esaudite le tue preghiere e ricordate le tue elemosine davanti a Dio. <sup id="toc_380">32</sup>Manda dunque a Giaffa e fa’ venire Simone chiamato anche Pietro; egli è ospite nella casa di Simone il conciatore, vicino al mare. <sup id="toc_381">33</sup>Subito ho mandato a cercarti e tu hai fatto bene a venire. Ora dunque tutti noi, al cospetto di Dio, siamo qui riuniti per ascoltare tutto ciò che dal Signore ti è stato ordinato”.</p>
  <p><sup id="toc_382">34</sup>Pietro prese la parola e disse: “In verità sto rendendomi conto che <i>Dio non fa preferenze di persone</i>, <sup id="toc_383">35</sup>ma chi lo teme e pratica la giustizia, a qualunque popolo appartenga, è a lui accetto. <sup id="toc_384">36</sup>Questa è <i>la parola che egli ha inviato</i>
ai figli d’Israele, <i>recando la buona novella</i>
della pace, per mezzo di Gesù Cristo, che è il Signore di tutti. <sup id="toc_385">37</sup>Voi conoscete ciò che è accaduto in tutta la Giudea, incominciando dalla Galilea, dopo il battesimo predicato da Giovanni; <sup id="toc_386">38</sup>cioè come <i>Dio consacrò in Spirito Santo</i>
e potenza Gesù di Nàzaret, il quale passò beneficando e risanando tutti coloro che stavano sotto il potere del diavolo, perché Dio era con lui. <sup id="toc_387">39</sup>E noi siamo testimoni di tutte le cose da lui compiute nella regione dei Giudei e in Gerusalemme. Essi lo uccisero appendendolo a una croce, <sup id="toc_388">40</sup>ma Dio lo ha risuscitato al terzo giorno e volle che apparisse, <sup id="toc_389">41</sup>non a tutto il popolo, ma a testimoni prescelti da Dio, a noi, che abbiamo mangiato e bevuto con lui dopo la sua risurrezione dai morti. <sup id="toc_390">42</sup>E ci ha ordinato di annunziare al popolo e di attestare che egli è il giudice dei vivi e dei morti costituito da Dio. <sup id="toc_391">43</sup>Tutti i profeti gli rendono questa testimonianza: chiunque crede in lui ottiene la remissione dei peccati per mezzo del suo nome”.</p>
  <p><sup id="toc_392">44</sup>Pietro stava ancora dicendo queste cose, quando lo Spirito Santo scese sopra tutti coloro che ascoltavano il discorso. <sup id="toc_393">45</sup>E i fedeli circoncisi, che erano venuti con Pietro, si meravigliavano che anche sopra i pagani si effondesse il dono dello Spirito Santo; <sup id="toc_394">46</sup>li sentivano infatti parlare lingue e glorificare Dio. <sup id="toc_395">47</sup>Allora Pietro disse: “Forse che si può proibire che siano battezzati con l’acqua questi che hanno ricevuto lo Spirito Santo al pari di noi?”. <sup id="toc_396">48</sup>E ordinò che fossero battezzati nel nome di Gesù Cristo. Dopo tutto questo lo pregarono di fermarsi alcuni giorni.</p>
  <h3 id="toc_397">11</h3>
  <p><sup id="toc_398">1</sup>Gli apostoli e i fratelli che stavano nella Giudea vennero a sapere che anche i pagani avevano accolto la parola di Dio. <sup id="toc_399">2</sup>E quando Pietro salì a Gerusalemme, i circoncisi lo rimproveravano dicendo: <sup id="toc_400">3</sup>“Sei entrato in casa di uomini non circoncisi e hai mangiato insieme con loro!”.</p>
  <p><sup id="toc_401">4</sup>Allora Pietro raccontò per ordine come erano andate le cose, dicendo: <sup id="toc_402">5</sup>“Io mi trovavo in preghiera nella città di Giaffa e vidi in estasi una visione: un oggetto, simile a una grande tovaglia, scendeva come calato dal cielo per i quattro capi e giunse fino a me. <sup id="toc_403">6</sup>Fissandolo con attenzione, vidi in esso quadrupedi, fiere e rettili della terra e uccelli del cielo. <sup id="toc_404">7</sup>E sentii una voce che mi diceva: Pietro, àlzati, uccidi e mangia! <sup id="toc_405">8</sup>Risposi: Non sia mai, Signore, poiché nulla di profano e di immondo è entrato mai nella mia bocca. <sup id="toc_406">9</sup>Ribatté nuovamente la voce dal cielo: Quello che Dio ha purificato, tu non considerarlo profano. <sup id="toc_407">10</sup>Questo avvenne per tre volte e poi tutto fu risollevato di nuovo nel cielo. <sup id="toc_408">11</sup>Ed ecco, in quell’istante, tre uomini giunsero alla casa dove eravamo, mandati da Cesarèa a cercarmi. <sup id="toc_409">12</sup>Lo Spirito mi disse di andare con loro senza esitare. Vennero con me anche questi sei fratelli ed entrammo in casa di quell’uomo. <sup id="toc_410">13</sup>Egli ci raccontò che aveva visto un angelo presentarsi in casa sua e dirgli: Manda a Giaffa e fa’ venire Simone detto anche Pietro; <sup id="toc_411">14</sup>egli ti dirà parole per mezzo delle quali sarai salvato tu e tutta la tua famiglia. <sup id="toc_412">15</sup>Avevo appena cominciato a parlare quando lo Spirito Santo scese su di loro, come in principio era sceso su di noi. <sup id="toc_413">16</sup>Mi ricordai allora di quella parola del Signore che diceva: <i>Giovanni battezzò con acqua, voi invece sarete battezzati in Spirito Santo</i>. <sup id="toc_414">17</sup>Se dunque Dio ha dato a loro lo stesso dono che a noi per aver creduto nel Signore Gesù Cristo, chi ero io per porre impedimento a Dio?”.</p>
  <p><sup id="toc_415">18</sup>All’udir questo si calmarono e cominciarono a glorificare Dio dicendo: “Dunque anche ai pagani Dio ha concesso che si convertano perché abbiano la vita!”.</p>
  <p><sup id="toc_416">19</sup>Intanto quelli che erano stati dispersi dopo la persecuzione scoppiata al tempo di Stefano, erano arrivati fin nella Fenicia, a Cipro e ad Antiòchia e non predicavano la parola a nessuno fuorché ai Giudei. <sup id="toc_417">20</sup>Ma alcuni fra loro, cittadini di Cipro e di Cirène, giunti ad Antiòchia, cominciarono a parlare anche ai Greci, predicando la buona novella del Signore Gesù. <sup id="toc_418">21</sup>E la mano del Signore era con loro e così un gran numero credette e si convertì al Signore. <sup id="toc_419">22</sup>La notizia giunse agli orecchi della Chiesa di Gerusalemme, la quale mandò Bàrnaba ad Antiòchia.</p>
  <p><sup id="toc_420">23</sup>Quando questi giunse e vide la grazia del Signore, si rallegrò e, <sup id="toc_421">24</sup>da uomo virtuoso qual era e pieno di Spirito Santo e di fede, esortava tutti a perseverare con cuore risoluto nel Signore. E una folla considerevole fu condotta al Signore. <sup id="toc_422">25</sup>Bàrnaba poi partì alla volta di Tarso per cercare Saulo e trovatolo lo condusse ad Antiòchia. <sup id="toc_423">26</sup>Rimasero insieme un anno intero in quella comunità e istruirono molta gente; ad Antiòchia per la prima volta i discepoli furono chiamati Cristiani.</p>
  <p><sup id="toc_424">27</sup>In questo tempo alcuni profeti scesero ad Antiòchia da Gerusalemme. <sup id="toc_425">28</sup>E uno di loro, di nome Àgabo, alzatosi in piedi, annunziò per impulso dello Spirito che sarebbe scoppiata una grave carestia su tutta la terra. Ciò che di fatto avvenne sotto l’impero di Claudio. <sup id="toc_426">29</sup>Allora i discepoli si accordarono, ciascuno secondo quello che possedeva, di mandare un soccorso ai fratelli abitanti nella Giudea; <sup id="toc_427">30</sup>questo fecero, indirizzandolo agli anziani, per mezzo di Bàrnaba e Saulo.</p>
  <h3 id="toc_428">12</h3>
  <p><sup id="toc_429">1</sup>In quel tempo il re Erode cominciò a perseguitare alcuni membri della Chiesa <sup id="toc_430">2</sup>e fece uccidere di spada Giacomo, fratello di Giovanni. <sup id="toc_431">3</sup>Vedendo che questo era gradito ai Giudei, decise di arrestare anche Pietro. Erano quelli i giorni degli Azzimi. <sup id="toc_432">4</sup>Fattolo catturare, lo gettò in prigione, consegnandolo in custodia a quattro picchetti di quattro soldati ciascuno, col proposito di farlo comparire davanti al popolo dopo la Pasqua. <sup id="toc_433">5</sup>Pietro dunque era tenuto in prigione, mentre una preghiera saliva incessantemente a Dio dalla Chiesa per lui. <sup id="toc_434">6</sup>E in quella notte, quando poi Erode stava per farlo comparire davanti al popolo, Pietro piantonato da due soldati e legato con due catene stava dormendo, mentre davanti alla porta le sentinelle custodivano il carcere. <sup id="toc_435">7</sup>Ed ecco gli si presentò un angelo del Signore e una luce sfolgorò nella cella. Egli toccò il fianco di Pietro, lo destò e disse: “Alzati, in fretta!”. E le catene gli caddero dalle mani. <sup id="toc_436">8</sup>E l’angelo a lui: “Mettiti la cintura e legati i sandali”. E così fece. L’angelo disse: “Avvolgiti il mantello, e seguimi!”. <sup id="toc_437">9</sup>Pietro uscì e prese a seguirlo, ma non si era ancora accorto che era realtà ciò che stava succedendo per opera dell’angelo: credeva infatti di avere una visione.</p>
  <p><sup id="toc_438">10</sup>Essi oltrepassarono la prima guardia e la seconda e arrivarono alla porta di ferro che conduce in città: la porta si aprì da sé davanti a loro. Uscirono, percorsero una strada e a un tratto l’angelo si dileguò da lui. <sup id="toc_439">11</sup>Pietro allora, rientrato in sé, disse: “Ora sono veramente certo che il Signore ha mandato il suo angelo e mi ha strappato dalla mano di Erode e da tutto ciò che si attendeva il popolo dei Giudei”. <sup id="toc_440">12</sup>Dopo aver riflettuto, si recò alla casa di Maria, madre di Giovanni detto anche Marco, dove si trovava un buon numero di persone raccolte in preghiera. <sup id="toc_441">13</sup>Appena ebbe bussato alla porta esterna, una fanciulla di nome Rode si avvicinò per sentire chi era. <sup id="toc_442">14</sup>Riconosciuta la voce di Pietro, per la gioia non aprì la porta, ma corse ad annunziare che fuori c’era Pietro. <sup id="toc_443">15</sup>“Tu vaneggi!” le dissero. Ma essa insisteva che la cosa stava così. E quelli dicevano: “È l’angelo di Pietro”. <sup id="toc_444">16</sup>Questi intanto continuava a bussare e quando aprirono la porta e lo videro, rimasero stupefatti. <sup id="toc_445">17</sup>Egli allora, fatto segno con la mano di tacere, narrò come il Signore lo aveva tratto fuori del carcere, e aggiunse: “Riferite questo a Giacomo e ai fratelli”. Poi uscì e s’incamminò verso un altro luogo.</p>
  <p><sup id="toc_446">18</sup>Fattosi giorno, c’era non poco scompiglio tra i soldati: che cosa mai era accaduto di Pietro? <sup id="toc_447">19</sup>Erode lo fece cercare accuratamente, ma non essendo riuscito a trovarlo, fece processare i soldati e ordinò che fossero messi a morte; poi scese dalla Giudea e soggiornò a Cesarèa.</p>
  <p><sup id="toc_448">20</sup>Egli era infuriato contro i cittadini di Tiro e Sidone. Questi però si presentarono a lui di comune accordo e, dopo aver tratto alla loro causa Blasto, ciambellano del re, chiedevano pace, perché il loro paese riceveva i viveri dal paese del re. <sup id="toc_449">21</sup>Nel giorno fissato Erode, vestito del manto regale e seduto sul podio, tenne loro un discorso. <sup id="toc_450">22</sup>Il popolo acclamava: “Parola di un dio e non di un uomo!”. <sup id="toc_451">23</sup>Ma improvvisamente un angelo del Signore lo colpì, perché non aveva dato gloria a Dio; e roso, dai vermi, spirò.</p>
  <p><sup id="toc_452">24</sup>Intanto la parola di Dio cresceva e si diffondeva. <sup id="toc_453">25</sup>Bàrnaba e Saulo poi, compiuta la loro missione, tornarono da Gerusalemme prendendo con loro Giovanni, detto anche Marco.</p>
  <h3 id="toc_454">13</h3>
  <p><sup id="toc_455">1</sup>C’erano nella comunità di Antiòchia profeti e dottori: Bàrnaba, Simeone soprannominato Niger, Lucio di Cirène, Manaèn, compagno d’infanzia di Erode tetrarca, e Saulo. <sup id="toc_456">2</sup>Mentre essi stavano celebrando il culto del Signore e digiunando, lo Spirito Santo disse: “Riservate per me Bàrnaba e Saulo per l’opera alla quale li ho chiamati”. <sup id="toc_457">3</sup>Allora, dopo aver digiunato e pregato, imposero loro le mani e li accomiatarono.</p>
  <p><sup id="toc_458">4</sup>Essi dunque, inviati dallo Spirito Santo, discesero a Selèucia e di qui salparono verso Cipro. <sup id="toc_459">5</sup>Giunti a Salamina cominciarono ad annunziare la parola di Dio nelle sinagoghe dei Giudei, avendo con loro anche Giovanni come aiutante. <sup id="toc_460">6</sup>Attraversata tutta l’isola fino a Pafo, vi trovarono un tale, mago e falso profeta giudeo, di nome Bar-Iesus, <sup id="toc_461">7</sup>al seguito del proconsole Sergio Paolo, persona di senno, che aveva fatto chiamare a sé Bàrnaba e Saulo e desiderava ascoltare la parola di Dio. <sup id="toc_462">8</sup>Ma Elimas, il mago, – ciò infatti significa il suo nome – faceva loro opposizione cercando di distogliere il proconsole dalla fede. <sup id="toc_463">9</sup>Allora Saulo, detto anche Paolo, pieno di Spirito Santo, fissò gli occhi su di lui e disse: <sup id="toc_464">10</sup>“O uomo pieno di ogni frode e di ogni malizia, figlio del diavolo, nemico di ogni giustizia, quando cesserai di sconvolgere le vie diritte del Signore? <sup id="toc_465">11</sup>Ecco la mano del Signore è sopra di te: sarai cieco e per un certo tempo non vedrai il sole”. Di colpo piombò su di lui oscurità e tenebra, e brancolando cercava chi lo guidasse per mano. <sup id="toc_466">12</sup>Quando vide l’accaduto, il proconsole credette, colpito dalla dottrina del Signore.</p>
  <p><sup id="toc_467">13</sup>Salpati da Pafo, Paolo e i suoi compagni giunsero a Perge di Panfilia. Giovanni si separò da loro e ritornò a Gerusalemme. <sup id="toc_468">14</sup>Essi invece proseguendo da Perge, arrivarono ad Antiòchia di Pisidia ed entrati nella sinagoga nel giorno di sabato, si sedettero. <sup id="toc_469">15</sup>Dopo la lettura della Legge e dei Profeti, i capi della sinagoga mandarono a dire loro: “Fratelli, se avete qualche parola di esortazione per il popolo, parlate!”.</p>
  <p><sup id="toc_470">16</sup>Si alzò Paolo e fatto cenno con la mano disse: “Uomini di Israele e voi timorati di Dio, ascoltate. <sup id="toc_471">17</sup>Il Dio di questo popolo d’Israele scelse i nostri padri ed esaltò il popolo durante il suo esilio in terra d’Egitto, <i>e con braccio potente li condusse via di là</i>. <sup id="toc_472">18</sup>Quindi, <i>dopo essersi preso cura di loro per circa quarant’anni nel deserto</i>, <sup id="toc_473">19</sup><i>distrusse sette popoli nel paese di Canaan e concesse loro in eredità</i>
quelle terre, <sup id="toc_474">20</sup>per circa quattrocentocinquanta anni. Dopo questo diede loro dei Giudici, fino al profeta Samuele. <sup id="toc_475">21</sup>Allora essi chiesero un re e Dio diede loro Saul, figlio di Cis, della tribù di Beniamino, per quaranta anni. <sup id="toc_476">22</sup>E, dopo averlo rimosso dal regno, suscitò per loro come re Davide, al quale rese questa testimonianza: <i>Ho trovato Davide</i>, figlio di Iesse, <i>uomo secondo il mio cuore</i>; egli adempirà tutti i miei voleri.</p>
  <p><sup id="toc_477">23</sup>Dalla discendenza di lui, secondo la promessa, Dio trasse per Israele un salvatore, Gesù. <sup id="toc_478">24</sup>Giovanni aveva preparato la sua venuta predicando un battesimo di penitenza a tutto il popolo d’Israele. <sup id="toc_479">25</sup>Diceva Giovanni sul finire della sua missione: Io non sono ciò che voi pensate che io sia! Ecco, viene dopo di me uno, al quale io non sono degno di sciogliere i sandali.</p>
  <p><sup id="toc_480">26</sup>Fratelli, figli della stirpe di Abramo, e quanti fra voi siete timorati di Dio, a noi è stata mandata questa parola di salvezza. <sup id="toc_481">27</sup>Gli abitanti di Gerusalemme infatti e i loro capi non l’hanno riconosciuto e condannandolo hanno adempiuto le parole dei profeti che si leggono ogni sabato; <sup id="toc_482">28</sup>e, pur non avendo trovato in lui nessun motivo di condanna a morte, chiesero a Pilato che fosse ucciso. <sup id="toc_483">29</sup>Dopo aver compiuto tutto quanto era stato scritto di lui, lo deposero dalla croce e lo misero nel sepolcro. <sup id="toc_484">30</sup>Ma Dio lo ha risuscitato dai morti <sup id="toc_485">31</sup>ed egli è apparso per molti giorni a quelli che erano saliti con lui dalla Galilea a Gerusalemme, e questi ora sono i suoi testimoni davanti al popolo.</p>
  <p><sup id="toc_486">32</sup>E noi vi annunziamo la buona novella che la promessa fatta ai padri si è compiuta, <sup id="toc_487">33</sup>poiché Dio l’ha attuata per noi, loro figli, risuscitando Gesù, come anche sta scritto nel salmo secondo:</p>
  <p class="testo_rientrato"><i>Mio figlio sei tu, oggi ti ho generato.</i></p>
  <p><sup id="toc_488">34</sup>E che Dio lo ha risuscitato dai morti, in modo che non abbia mai più a tornare alla corruzione, è quanto ha dichiarato:</p>
  <p class="testo_rientrato"><i>Darò a voi le cose sante promesse a Davide, quelle sicure.</i></p>
  <p><sup id="toc_489">35</sup>Per questo anche in un altro luogo dice:</p>
  <p class="testo_rientrato"><i>Non permetterai che il tuo santo subisca la</i> <i>corruzione.</i></p>
  <p><sup id="toc_490">36</sup>Ora Davide, dopo aver eseguito il volere di Dio nella sua generazione, morì e fu unito ai suoi padri e subì la corruzione. <sup id="toc_491">37</sup>Ma colui che Dio ha risuscitato, non ha subìto la corruzione. <sup id="toc_492">38</sup>Vi sia dunque noto, fratelli, che per opera di lui vi viene annunziata la remissione dei peccati <sup id="toc_493">39</sup>e che per lui chiunque crede riceve giustificazione da tutto ciò da cui non vi fu possibile essere giustificati mediante la legge di Mosè. <sup id="toc_494">40</sup>Guardate dunque che non avvenga su di voi ciò che è detto nei Profeti:</p>
  <p class="testo_rientrato"><sup id="toc_495">41</sup><i>Mirate, beffardi, stupite e nascondetevi,<br/>
poiché un’opera io compio ai vostri giorni,<br/>
un’opera che non credereste, se vi fosse raccontata</i>!”.</p>
  <p><sup id="toc_496">42</sup>E, mentre uscivano, li pregavano di esporre ancora queste cose nel prossimo sabato. <sup id="toc_497">43</sup>Sciolta poi l’assemblea, molti Giudei e proseliti credenti in Dio seguirono Paolo e Bàrnaba ed essi, intrattenendosi con loro, li esortavano a perseverare nella grazia di Dio.</p>
  <p><sup id="toc_498">44</sup>Il sabato seguente quasi tutta la città si radunò per ascoltare la parola di Dio. <sup id="toc_499">45</sup>Quando videro quella moltitudine, i Giudei furono pieni di gelosia e contraddicevano le affermazioni di Paolo, bestemmiando. <sup id="toc_500">46</sup>Allora Paolo e Bàrnaba con franchezza dichiararono: “Era necessario che fosse annunziata a voi per primi la parola di Dio, ma poiché la respingete e non vi giudicate degni della vita eterna, ecco noi ci rivolgiamo ai pagani. <sup id="toc_501">47</sup>Così infatti ci ha ordinato il Signore:</p>
  <p class="testo_rientrato"><i>Io ti ho posto come luce per le genti,<br/>
perché tu porti la salvezza sino all’estremità della terra</i>“.</p>
  <p><sup id="toc_502">48</sup>Nell’udir ciò, i pagani si rallegravano e glorificavano la parola di Dio e abbracciarono la fede tutti quelli che erano destinati alla vita eterna. <sup id="toc_503">49</sup>La parola di Dio si diffondeva per tutta la regione. <sup id="toc_504">50</sup>Ma i Giudei sobillarono le donne pie di alto rango e i notabili della città e suscitarono una persecuzione contro Paolo e Bàrnaba e li scacciarono dal loro territorio. <sup id="toc_505">51</sup>Allora essi, scossa contro di loro la polvere dei piedi, andarono a Icònio, <sup id="toc_506">52</sup>mentre i discepoli erano pieni di gioia e di Spirito Santo.</p>
  <h3 id="toc_507">14</h3>
  <p><sup id="toc_508">1</sup>Anche ad Icònio essi entrarono nella sinagoga dei Giudei e vi parlarono in modo tale che un gran numero di Giudei e di Greci divennero credenti. <sup id="toc_509">2</sup>Ma i Giudei rimasti increduli eccitarono e inasprirono gli animi dei pagani contro i fratelli. <sup id="toc_510">3</sup>Rimasero tuttavia colà per un certo tempo e parlavano fiduciosi nel Signore, che rendeva testimonianza alla predicazione della sua grazia e concedeva che per mano loro si operassero segni e prodigi. <sup id="toc_511">4</sup>E la popolazione della città si divise, schierandosi gli uni dalla parte dei Giudei, gli altri dalla parte degli apostoli. <sup id="toc_512">5</sup>Ma quando ci fu un tentativo dei pagani e dei Giudei con i loro capi per maltrattarli e lapidarli, <sup id="toc_513">6</sup>essi se ne accorsero e fuggirono nelle città della Licaònia, Listra e Derbe e nei dintorni, <sup id="toc_514">7</sup>e là continuavano a predicare il vangelo.</p>
  <p><sup id="toc_515">8</sup>C’era a Listra un uomo paralizzato alle gambe, storpio sin dalla nascita, che non aveva mai camminato. <sup id="toc_516">9</sup>Egli ascoltava il discorso di Paolo e questi, fissandolo con lo sguardo e notando che aveva fede di esser risanato, <sup id="toc_517">10</sup>disse a gran voce: “Alzati diritto in piedi!”. Egli fece un balzo e si mise a camminare. <sup id="toc_518">11</sup>La gente allora, al vedere ciò che Paolo aveva fatto, esclamò in dialetto licaonio e disse: “Gli dèi sono scesi tra di noi in figura umana!”. <sup id="toc_519">12</sup>E chiamavano Bàrnaba Zeus e Paolo Hermes, perché era lui il più eloquente.</p>
  <p><sup id="toc_520">13</sup>Intanto il sacerdote di Zeus, il cui tempio era all’ingresso della città, recando alle porte tori e corone, voleva offrire un sacrificio insieme alla folla. <sup id="toc_521">14</sup>Sentendo ciò, gli apostoli Bàrnaba e Paolo si strapparono le vesti e si precipitarono tra la folla, gridando: <sup id="toc_522">15</sup>“Cittadini, perché fate questo? Anche noi siamo esseri umani, mortali come voi, e vi predichiamo di convertirvi da queste vanità al Dio vivente <i>che ha fatto il cielo, la terra, il mare e tutte le cose che in essi si trovano</i>. <sup id="toc_523">16</sup>Egli, nelle generazioni passate, ha lasciato che ogni popolo seguisse la sua strada; <sup id="toc_524">17</sup>ma non ha cessato di dar prova di sé beneficando, concedendovi dal cielo piogge e stagioni ricche di frutti, fornendovi il cibo e riempiendo di letizia i vostri cuori”. <sup id="toc_525">18</sup>E così dicendo, riuscirono a fatica a far desistere la folla dall’offrire loro un sacrificio.</p>
  <p><sup id="toc_526">19</sup>Ma giunsero da Antiòchia e da Icònio alcuni Giudei, i quali trassero dalla loro parte la folla; essi presero Paolo a sassate e quindi lo trascinarono fuori della città, credendolo morto. <sup id="toc_527">20</sup>Allora gli si fecero attorno i discepoli ed egli, alzatosi, entrò in città. Il giorno dopo partì con Bàrnaba alla volta di Derbe.</p>
  <p><sup id="toc_528">21</sup>Dopo aver predicato il vangelo in quella città e fatto un numero considerevole di discepoli, ritornarono a Listra, Icònio e Antiòchia, <sup id="toc_529">22</sup>rianimando i discepoli ed esortandoli a restare saldi nella fede poiché, dicevano, è necessario attraversare molte tribolazioni per entrare nel regno di Dio. <sup id="toc_530">23</sup>Costituirono quindi per loro in ogni comunità alcuni anziani e dopo avere pregato e digiunato li affidarono al Signore, nel quale avevano creduto. <sup id="toc_531">24</sup>Attraversata poi la Pisidia, raggiunsero la Panfilia <sup id="toc_532">25</sup>e dopo avere predicato la parola di Dio a Perge, scesero ad Attalìa; <sup id="toc_533">26</sup>di qui fecero vela per Antiòchia là dove erano stati affidati alla grazia del Signore per l’impresa che avevano compiuto.</p>
  <p><sup id="toc_534">27</sup>Non appena furono arrivati, riunirono la comunità e riferirono tutto quello che Dio aveva compiuto per mezzo loro e come aveva aperto ai pagani la porta della fede. <sup id="toc_535">28</sup>E si fermarono per non poco tempo insieme ai discepoli.</p>
  <h3 id="toc_536">15</h3>
  <p><sup id="toc_537">1</sup>Ora alcuni, venuti dalla Giudea, insegnavano ai fratelli questa dottrina: “Se non vi fate circoncidere secondo l’uso di Mosè, non potete esser salvi”.</p>
  <p><sup id="toc_538">2</sup>Poiché Paolo e Bàrnaba si opponevano risolutamente e discutevano animatamente contro costoro, fu stabilito che Paolo e Bàrnaba e alcuni altri di loro andassero a Gerusalemme dagli apostoli e dagli anziani per tale questione. <sup id="toc_539">3</sup>Essi dunque, scortati per un tratto dalla comunità, attraversarono la Fenicia e la Samarìa raccontando la conversione dei pagani e suscitando grande gioia in tutti i fratelli. <sup id="toc_540">4</sup>Giunti poi a Gerusalemme, furono ricevuti dalla Chiesa, dagli apostoli e dagli anziani e riferirono tutto ciò che Dio aveva compiuto per mezzo loro.</p>
  <p><sup id="toc_541">5</sup>Ma si alzarono alcuni della setta dei farisei, che erano diventati credenti, affermando: è necessario circonciderli e ordinar loro di osservare la legge di Mosè.</p>
  <p><sup id="toc_542">6</sup>Allora si riunirono gli apostoli e gli anziani per esaminare questo problema. <sup id="toc_543">7</sup>Dopo lunga discussione, Pietro si alzò e disse:</p>
  <p>“Fratelli, voi sapete che già da molto tempo Dio ha fatto una scelta fra voi, perché i pagani ascoltassero per bocca mia la parola del vangelo e venissero alla fede. <sup id="toc_544">8</sup>E Dio, che conosce i cuori, ha reso testimonianza in loro favore concedendo anche a loro lo Spirito Santo, come a noi; <sup id="toc_545">9</sup>e non ha fatto nessuna discriminazione tra noi e loro, purificandone i cuori con la fede. <sup id="toc_546">10</sup>Or dunque, perché continuate a tentare Dio, imponendo sul collo dei discepoli un giogo che né i nostri padri, né noi siamo stati in grado di portare? <sup id="toc_547">11</sup>Noi crediamo che per la grazia del Signore Gesù siamo salvati e nello stesso modo anche loro”.</p>
  <p><sup id="toc_548">12</sup>Tutta l’assemblea tacque e stettero ad ascoltare Bàrnaba e Paolo che riferivano quanti miracoli e prodigi Dio aveva compiuto tra i pagani per mezzo loro.</p>
  <p><sup id="toc_549">13</sup>Quand’essi ebbero finito di parlare, Giacomo aggiunse: <sup id="toc_550">14</sup>“Fratelli, ascoltatemi. Simone ha riferito come fin da principio Dio ha voluto scegliere tra i pagani un popolo per consacrarlo al suo nome. <sup id="toc_551">15</sup>Con questo si accordano le parole dei profeti, come sta scritto:</p>
  <p class="testo_rientrato"><sup id="toc_552">16</sup><i>Dopo queste cose ritornerò e riedificherò la tenda di<br/>
Davide che era caduta; ne riparerò le rovine e la rialzerò,<br/></i> <sup id="toc_553">17</sup><i>perché anche gli altri uomini cerchino il Signore<br/>
e tutte le genti sulle quali è stato invocato il mio nome,<br/></i> <sup id="toc_554">18</sup><i>dice il Signore che fa queste cose da lui conosciute<br/>
dall’eternità</i>.</p>
  <p><sup id="toc_555">19</sup>Per questo io ritengo che non si debba importunare quelli che si convertono a Dio tra i pagani, <sup id="toc_556">20</sup>ma solo si ordini loro di astenersi dalle sozzure degli idoli, dalla impudicizia, dagli animali soffocati e dal sangue. <sup id="toc_557">21</sup>Mosè infatti, fin dai tempi antichi, ha chi lo predica in ogni città, poiché viene letto ogni sabato nelle sinagoghe”.</p>
  <p><sup id="toc_558">22</sup>Allora gli apostoli, gli anziani e tutta la Chiesa decisero di eleggere alcuni di loro e di inviarli ad Antiòchia insieme a Paolo e Bàrnaba: Giuda chiamato Barsabba e Sila, uomini tenuti in grande considerazione tra i fratelli. <sup id="toc_559">23</sup>E consegnarono loro la seguente lettera: “Gli apostoli e gli anziani ai fratelli di Antiòchia, di Siria e di Cilicia che provengono dai pagani, salute! <sup id="toc_560">24</sup>Abbiamo saputo che alcuni da parte nostra, ai quali non avevamo dato nessun incarico, sono venuti a turbarvi con i loro discorsi sconvolgendo i vostri animi. <sup id="toc_561">25</sup>Abbiamo perciò deciso tutti d’accordo di eleggere alcune persone e inviarle a voi insieme ai nostri carissimi Bàrnaba e Paolo, <sup id="toc_562">26</sup>uomini che hanno votato la loro vita al nome del nostro Signore Gesù Cristo. <sup id="toc_563">27</sup>Abbiamo mandato dunque Giuda e Sila, che vi riferiranno anch’essi queste stesse cose a voce. <sup id="toc_564">28</sup>Abbiamo deciso, lo Spirito Santo e noi, di non imporvi nessun altro obbligo al di fuori di queste cose necessarie: <sup id="toc_565">29</sup>astenervi dalle carni offerte agli idoli, dal sangue, dagli animali soffocati e dalla impudicizia. Farete cosa buona perciò a guardarvi da queste cose. State bene”.</p>
  <p><sup id="toc_566">30</sup>Essi allora, congedatisi, discesero ad Antiòchia e riunita la comunità consegnarono la lettera. <sup id="toc_567">31</sup>Quando l’ebbero letta, si rallegrarono per l’incoraggiamento che infondeva. <sup id="toc_568">32</sup>Giuda e Sila, essendo anch’essi profeti, parlarono molto per incoraggiare i fratelli e li fortificarono. <sup id="toc_569">33</sup>Dopo un certo tempo furono congedati con auguri di pace dai fratelli, per tornare da quelli che li avevano inviati. <sup id="toc_570">34</sup>. <sup id="toc_571">35</sup>Paolo invece e Bàrnaba rimasero ad Antiòchia, insegnando e annunziando, insieme a molti altri, la parola del Signore.</p>
  <p><sup id="toc_572">36</sup>Dopo alcuni giorni Paolo disse a Bàrnaba: “Ritorniamo a far visita ai fratelli in tutte le città nelle quali abbiamo annunziato la parola del Signore, per vedere come stanno”. <sup id="toc_573">37</sup>Bàrnaba voleva prendere insieme anche Giovanni, detto Marco, <sup id="toc_574">38</sup>ma Paolo riteneva che non si dovesse prendere uno che si era allontanato da loro nella Panfilia e non aveva voluto partecipare alla loro opera. <sup id="toc_575">39</sup>Il dissenso fu tale che si separarono l’uno dall’altro; Bàrnaba, prendendo con sé Marco, s’imbarcò per Cipro. <sup id="toc_576">40</sup>Paolo invece scelse Sila e partì, raccomandato dai fratelli alla grazia del Signore.</p>
  <p><sup id="toc_577">41</sup>E attraversando la Siria e la Cilicia, dava nuova forza alle comunità.</p>
  <h3 id="toc_578">16</h3>
  <p><sup id="toc_579">1</sup>Paolo si recò a Derbe e a Listra. C’era qui un discepolo chiamato Timòteo, figlio di una donna giudea credente e di padre greco; <sup id="toc_580">2</sup>egli era assai stimato dai fratelli di Listra e di Icònio. <sup id="toc_581">3</sup>Paolo volle che partisse con lui, lo prese e lo fece circoncidere per riguardo ai Giudei che si trovavano in quelle regioni; tutti infatti sapevano che suo padre era greco. <sup id="toc_582">4</sup>Percorrendo le città, trasmettevano loro le decisioni prese dagli apostoli e dagli anziani di Gerusalemme, perché le osservassero. <sup id="toc_583">5</sup>Le comunità intanto si andavano fortificando nella fede e crescevano di numero ogni giorno.</p>
  <p><sup id="toc_584">6</sup>Attraversarono quindi la Frigia e la regione della Galazia, avendo lo Spirito Santo vietato loro di predicare la parola nella provincia di Asia. <sup id="toc_585">7</sup>Raggiunta la Misia, si dirigevano verso la Bitinia, ma lo Spirito di Gesù non lo permise loro; <sup id="toc_586">8</sup>così, attraversata la Misia, discesero a Tròade. <sup id="toc_587">9</sup>Durante la notte apparve a Paolo una visione: gli stava davanti un Macedone e lo supplicava: “Passa in Macedonia e aiutaci!”. <sup id="toc_588">10</sup>Dopo che ebbe avuto questa visione, subito cercammo di partire per la Macedonia, ritenendo che Dio ci aveva chiamati ad annunziarvi la parola del Signore.</p>
  <p><sup id="toc_589">11</sup>Salpati da Tròade, facemmo vela verso Samotràcia e il giorno dopo verso Neàpoli e <sup id="toc_590">12</sup>di qui a Filippi, colonia romana e città del primo distretto della Macedonia. Restammo in questa città alcuni giorni; <sup id="toc_591">13</sup>il sabato uscimmo fuori della porta lungo il fiume, dove ritenevamo che si facesse la preghiera, e sedutici rivolgevamo la parola alle donne colà riunite. <sup id="toc_592">14</sup>C’era ad ascoltare anche una donna di nome Lidia, commerciante di porpora, della città di Tiàtira, una credente in Dio, e il Signore le aprì il cuore per aderire alle parole di Paolo. <sup id="toc_593">15</sup>Dopo esser stata battezzata insieme alla sua famiglia, ci invitò: “Se avete giudicato ch’io sia fedele al Signore, venite ad abitare nella mia casa”. E ci costrinse ad accettare.</p>
  <p><sup id="toc_594">16</sup>Mentre andavamo alla preghiera, venne verso di noi una giovane schiava, che aveva uno spirito di divinazione e procurava molto guadagno ai suoi padroni facendo l’indovina. <sup id="toc_595">17</sup>Essa seguiva Paolo e noi gridando: “Questi uomini sono servi del Dio Altissimo e vi annunziano la via della salvezza”. <sup id="toc_596">18</sup>Questo fece per molti giorni finché Paolo, mal sopportando la cosa, si volse e disse allo spirito: “In nome di Gesù Cristo ti ordino di partire da lei”. E lo spirito partì all’istante. <sup id="toc_597">19</sup>Ma vedendo i padroni che era partita anche la speranza del loro guadagno, presero Paolo e Sila e li trascinarono nella piazza principale davanti ai capi della città; <sup id="toc_598">20</sup>presentandoli ai magistrati dissero: “Questi uomini gettano il disordine nella nostra città; sono Giudei <sup id="toc_599">21</sup>e predicano usanze che a noi Romani non è lecito accogliere né praticare”. <sup id="toc_600">22</sup>La folla allora insorse contro di loro, mentre i magistrati, fatti strappare loro i vestiti, ordinarono di bastonarli <sup id="toc_601">23</sup>
e dopo averli caricati di colpi, li gettarono in prigione e ordinarono al carceriere di far buona guardia. <sup id="toc_602">24</sup>Egli, ricevuto quest’ordine, li gettò nella cella più interna della prigione e strinse i loro piedi nei ceppi.</p>
  <p><sup id="toc_603">25</sup>Verso mezzanotte Paolo e Sila, in preghiera, cantavano inni a Dio, mentre i carcerati stavano ad ascoltarli. <sup id="toc_604">26</sup>D’improvviso venne un terremoto così forte che furono scosse le fondamenta della prigione; subito tutte le porte si aprirono e si sciolsero le catene di tutti. <sup id="toc_605">27</sup>Il carceriere si svegliò e vedendo aperte le porte della prigione, tirò fuori la spada per uccidersi, pensando che i prigionieri fossero fuggiti. <sup id="toc_606">28</sup>Ma Paolo gli gridò forte: “Non farti del male, siamo tutti qui”. <sup id="toc_607">29</sup>Quegli allora chiese un lume, si precipitò dentro e tremando si gettò ai piedi di Paolo e Sila; <sup id="toc_608">30</sup>poi li condusse fuori e disse: “Signori, cosa devo fare per esser salvato?”. <sup id="toc_609">31</sup>Risposero: “Credi nel Signore Gesù e sarai salvato tu e la tua famiglia”. <sup id="toc_610">32</sup>E annunziarono la parola del Signore a lui e a tutti quelli della sua casa. <sup id="toc_611">33</sup>Egli li prese allora in disparte a quella medesima ora della notte, ne lavò le piaghe e subito si fece battezzare con tutti i suoi; <sup id="toc_612">34</sup>poi li fece salire in casa, apparecchiò la tavola e fu pieno di gioia insieme a tutti i suoi per avere creduto in Dio.</p>
  <p><sup id="toc_613">35</sup>Fattosi giorno, i magistrati inviarono le guardie a dire: “Libera quegli uomini!”. <sup id="toc_614">36</sup>Il carceriere annunziò a Paolo questo messaggio: “I magistrati hanno ordinato di lasciarvi andare! Potete dunque uscire e andarvene in pace”. <sup id="toc_615">37</sup>Ma Paolo disse alle guardie: “Ci hanno percosso in pubblico e senza processo, sebbene siamo cittadini romani, e ci hanno gettati in prigione; e ora ci fanno uscire di nascosto? No davvero! Vengano di persona a condurci fuori!”. <sup id="toc_616">38</sup>E le guardie riferirono ai magistrati queste parole. All’udire che erano cittadini romani, si spaventarono; <sup id="toc_617">39</sup>vennero e si scusarono con loro; poi li fecero uscire e li pregarono di partire dalla città. <sup id="toc_618">40</sup>Usciti dalla prigione, si recarono a casa di Lidia dove, incontrati i fratelli, li esortarono e poi partirono.</p>
  <h3 id="toc_619">17</h3>
  <p><sup id="toc_620">1</sup>Seguendo la via di Anfìpoli e Apollonia, giunsero a Tessalonica, dove c’era una sinagoga dei Giudei. <sup id="toc_621">2</sup>Come era sua consuetudine Paolo vi andò e per tre sabati discusse con loro sulla base delle Scritture, <sup id="toc_622">3</sup>spiegandole e dimostrando che il Cristo doveva morire e risuscitare dai morti; il Cristo, diceva, è quel Gesù che io vi annunzio. <sup id="toc_623">4</sup>Alcuni di loro furono convinti e aderirono a Paolo e a Sila, come anche un buon numero di Greci credenti in Dio e non poche donne della nobiltà. <sup id="toc_624">5</sup>Ma i Giudei, ingelositi, trassero dalla loro parte alcuni pessimi individui di piazza e, radunata gente, mettevano in subbuglio la città. Presentatisi alla casa di Giàsone, cercavano Paolo e Sila per condurli davanti al popolo. <sup id="toc_625">6</sup>Ma non avendoli trovati, trascinarono Giàsone e alcuni fratelli dai capi della città gridando: “Quei tali che mettono il mondo in agitazione sono anche qui e Giàsone li ha ospitati. <sup id="toc_626">7</sup>Tutti costoro vanno contro i decreti dell’imperatore, affermando che c’è un altro re, Gesù”. <sup id="toc_627">8</sup>Così misero in agitazione la popolazione e i capi della città che udivano queste cose; <sup id="toc_628">9</sup>tuttavia, dopo avere ottenuto una cauzione da Giàsone e dagli altri, li rilasciarono.</p>
  <p><sup id="toc_629">10</sup>Ma i fratelli subito, durante la notte, fecero partire Paolo e Sila verso Berèa. Giunti colà entrarono nella sinagoga dei Giudei. <sup id="toc_630">11</sup>Questi erano di sentimenti più nobili di quelli di Tessalonica ed accolsero la parola con grande entusiasmo, esaminando ogni giorno le Scritture per vedere se le cose stavano davvero così. <sup id="toc_631">12</sup>Molti di loro credettero e anche alcune donne greche della nobiltà e non pochi uomini. <sup id="toc_632">13</sup>Ma quando i Giudei di Tessalonica vennero a sapere che anche a Berèa era stata annunziata da Paolo la parola di Dio, andarono anche colà ad agitare e sobillare il popolo. <sup id="toc_633">14</sup>Allora i fratelli fecero partire subito Paolo per la strada verso il mare, mentre Sila e Timòteo rimasero in città. <sup id="toc_634">15</sup>Quelli che scortavano Paolo lo accompagnarono fino ad Atene e se ne ripartirono con l’ordine per Sila e Timòteo di raggiungerlo al più presto.</p>
  <p><sup id="toc_635">16</sup>Mentre Paolo li attendeva ad Atene, fremeva nel suo spirito al vedere la città piena di idoli. <sup id="toc_636">17</sup>Discuteva frattanto nella sinagoga con i Giudei e i pagani credenti in Dio e ogni giorno sulla piazza principale con quelli che incontrava. <sup id="toc_637">18</sup>Anche certi filosofi epicurei e stoici discutevano con lui e alcuni dicevano: “Che cosa vorrà mai insegnare questo ciarlatano?”. E altri: “Sembra essere un annnunziatore di divinità straniere”; poiché annunziava Gesù e la risurrezione. <sup id="toc_638">19</sup>Presolo con sé, lo condussero sull’Areòpago e dissero: “Possiamo dunque sapere qual è questa nuova dottrina predicata da te? <sup id="toc_639">20</sup>Cose strane per vero ci metti negli orecchi; desideriamo dunque conoscere di che cosa si tratta”. <sup id="toc_640">21</sup>Tutti gli Ateniesi infatti e gli stranieri colà residenti non avevano passatempo più gradito che parlare e sentir parlare.</p>
  <p><sup id="toc_641">22</sup>Allora Paolo, alzatosi in mezzo all’Areòpago, disse:</p>
  <p>“Cittadini ateniesi, vedo che in tutto siete molto timorati degli dèi. <sup id="toc_642">23</sup>Passando infatti e osservando i monumenti del vostro culto, ho trovato anche un’ara con l’iscrizione: Al Dio ignoto. Quello che voi adorate senza conoscere, io ve lo annunzio. <sup id="toc_643">24</sup><i>Il Dio che ha fatto il mondo e tutto ciò che contiene</i>, che è signore del cielo e della terra, non dimora in templi costruiti dalle mani dell’uomo <sup id="toc_644">25</sup>né dalle mani dell’uomo si lascia servire come se avesse bisogno di qualche cosa, essendo lui che dà a tutti la vita e il respiro e ogni cosa. <sup id="toc_645">26</sup>Egli creò da uno solo tutte le nazioni degli uomini, perché abitassero su tutta la faccia della terra. Per essi ha stabilito l’ordine dei tempi e i confini del loro spazio, <sup id="toc_646">27</sup>perché cercassero Dio, se mai arrivino a trovarlo andando come a tentoni, benché non sia lontano da ciascuno di noi. <sup id="toc_647">28</sup>In lui infatti viviamo, ci muoviamo ed esistiamo, come anche alcuni dei vostri poeti hanno detto: Poiché di lui stirpe noi siamo.</p>
  <p><sup id="toc_648">29</sup>Essendo noi dunque stirpe di Dio, non dobbiamo pensare che la divinità sia simile all’oro, all’argento e alla pietra, che porti l’impronta dell’arte e dell’immaginazione umana. <sup id="toc_649">30</sup>Dopo esser passato sopra ai tempi dell’ignoranza, ora Dio ordina a tutti gli uomini di tutti i luoghi di ravvedersi, <sup id="toc_650">31</sup>poiché egli ha stabilito un giorno nel quale dovrà giudicare la terra con giustizia per mezzo di un uomo che egli ha designato, dandone a tutti prova sicura col risuscitarlo dai morti”.</p>
  <p><sup id="toc_651">32</sup>Quando sentirono parlare di risurrezione di morti, alcuni lo deridevano, altri dissero: “Ti sentiremo su questo un’altra volta”. <sup id="toc_652">33</sup>Così Paolo uscì da quella riunione. <sup id="toc_653">34</sup>Ma alcuni aderirono a lui e divennero credenti, fra questi anche Dionìgi membro dell’Areòpago, una donna di nome Dàmaris e altri con loro.</p>
  <h3 id="toc_654">18</h3>
  <p><sup id="toc_655">1</sup>Dopo questi fatti Paolo lasciò Atene e si recò a Corinto. <sup id="toc_656">2</sup>Qui trovò un Giudeo chiamato Aquila, oriundo del Ponto, arrivato poco prima dall’Italia con la moglie Priscilla, in seguito all’ordine di Claudio che allontanava da Roma tutti i Giudei. Paolo si recò da loro <sup id="toc_657">3</sup>e poiché erano del medesimo mestiere, si stabilì nella loro casa e lavorava. Erano infatti di mestiere fabbricatori di tende. <sup id="toc_658">4</sup>Ogni sabato poi discuteva nella sinagoga e cercava di persuadere Giudei e Greci.</p>
  <p><sup id="toc_659">5</sup>Quando giunsero dalla Macedonia Sila e Timòteo, Paolo si dedicò tutto alla predicazione, affermando davanti ai Giudei che Gesù era il Cristo. <sup id="toc_660">6</sup>Ma poiché essi gli si opponevano e bestemmiavano, scuotendosi le vesti, disse: “Il vostro sangue ricada sul vostro capo: io sono innocente; da ora in poi io andrò dai pagani”. <sup id="toc_661">7</sup>E andatosene di là, entrò nella casa di un tale chiamato Tizio Giusto, che onorava Dio, la cui abitazione era accanto alla sinagoga. <sup id="toc_662">8</sup>Crispo, capo della sinagoga, credette nel Signore insieme a tutta la sua famiglia; e anche molti dei Corinzi, udendo Paolo, credevano e si facevano battezzare.</p>
  <p><sup id="toc_663">9</sup>E una notte in visione il Signore disse a Paolo: “Non aver paura, ma continua a parlare e non tacere, <sup id="toc_664">10</sup><i>perché io sono con te</i>
e nessuno cercherà di farti del male, perché io ho un popolo numeroso in questa città”. <sup id="toc_665">11</sup>Così Paolo si fermò un anno e mezzo, insegnando fra loro la parola di Dio.</p>
  <p><sup id="toc_666">12</sup>Mentre era proconsole dell’Acaia Gallione, i Giudei insorsero in massa contro Paolo e lo condussero al tribunale dicendo: <sup id="toc_667">13</sup>“Costui persuade la gente a rendere un culto a Dio in modo contrario alla legge”. <sup id="toc_668">14</sup>Paolo stava per rispondere, ma Gallione disse ai Giudei: “Se si trattasse di un delitto o di un’azione malvagia, o Giudei, io vi ascolterei, come di ragione. <sup id="toc_669">15</sup>Ma se sono questioni di parole o di nomi o della vostra legge, vedetevela voi; io non voglio essere giudice di queste faccende”. <sup id="toc_670">16</sup>E li fece cacciare dal tribunale. <sup id="toc_671">17</sup>Allora tutti afferrarono Sòstene, capo della sinagoga, e lo percossero davanti al tribunale ma Gallione non si curava affatto di tutto ciò.</p>
  <p><sup id="toc_672">18</sup>Paolo si trattenne ancora parecchi giorni, poi prese congedo dai fratelli e s’imbarcò diretto in Siria, in compagnia di Priscilla e Aquila. A Cencre si era fatto tagliare i capelli a causa di un voto che aveva fatto. <sup id="toc_673">19</sup>Giunsero a Èfeso, dove lasciò i due coniugi, ed entrato nella sinagoga si mise a discutere con i Giudei. <sup id="toc_674">20</sup>Questi lo pregavano di fermarsi più a lungo, ma non acconsentì. <sup id="toc_675">21</sup>Tuttavia prese congedo dicendo: “Ritornerò di nuovo da voi, se Dio lo vorrà”, quindi partì da Èfeso. <sup id="toc_676">22</sup>Giunto a Cesarèa, si recò a salutare la Chiesa di Gerusalemme e poi scese ad Antiòchia.</p>
  <p><sup id="toc_677">23</sup>Trascorso colà un po’ di tempo, partì di nuovo percorrendo di seguito le regioni della Galazia e della Frigia, confermando nella fede tutti i discepoli.</p>
  <p><sup id="toc_678">24</sup>Arrivò a Èfeso un Giudeo, chiamato Apollo, nativo di Alessandria, uomo colto, versato nelle Scritture. <sup id="toc_679">25</sup>Questi era stato ammaestrato nella via del Signore e pieno di fervore parlava e insegnava esattamente ciò che si riferiva a Gesù, sebbene conoscesse soltanto il battesimo di Giovanni. <sup id="toc_680">26</sup>Egli intanto cominciò a parlare francamente nella sinagoga. Priscilla e Aquila lo ascoltarono, poi lo presero con sé e gli esposero con maggiore accuratezza la via di Dio. <sup id="toc_681">27</sup>Poiché egli desiderava passare nell’Acaia, i fratelli lo incoraggiarono e scrissero ai discepoli di fargli buona accoglienza. Giunto colà, fu molto utile a quelli che per opera della grazia erano divenuti credenti; <sup id="toc_682">28</sup>confutava infatti vigorosamente i Giudei, dimostrando pubblicamente attraverso le Scritture che Gesù è il Cristo.</p>
  <h3 id="toc_683">19</h3>
  <p><sup id="toc_684">1</sup>Mentre Apollo era a Corinto, Paolo, attraversate le regioni dell’altopiano, giunse a Èfeso. Qui trovò alcuni discepoli <sup id="toc_685">2</sup>e disse loro: “Avete ricevuto lo Spirito Santo quando siete venuti alla fede?”. Gli risposero: “Non abbiamo nemmeno sentito dire che ci sia uno Spirito Santo”. <sup id="toc_686">3</sup>Ed egli disse: “Quale battesimo avete ricevuto?”. “Il battesimo di Giovanni”, risposero. <sup id="toc_687">4</sup>Disse allora Paolo: “Giovanni ha amministrato un battesimo di penitenza, dicendo al popolo di credere in colui che sarebbe venuto dopo di lui, cioè in Gesù”. <sup id="toc_688">5</sup>Dopo aver udito questo, si fecero battezzare nel nome del Signore Gesù <sup id="toc_689">6</sup>e, non appena Paolo ebbe imposto loro le mani, scese su di loro lo Spirito Santo e parlavano in lingue e profetavano. <sup id="toc_690">7</sup>Erano in tutto circa dodici uomini.</p>
  <p><sup id="toc_691">8</sup>Entrato poi nella sinagoga, vi poté parlare liberamente per tre mesi, discutendo e cercando di persuadere gli ascoltatori circa il regno di Dio. <sup id="toc_692">9</sup>Ma poiché alcuni si ostinavano e si rifiutavano di credere dicendo male in pubblico di questa nuova dottrina, si staccò da loro separando i discepoli e continuò a discutere ogni giorno nella scuola di un certo Tiranno. <sup id="toc_693">10</sup>Questo durò due anni, col risultato che tutti gli abitanti della provincia d’Asia, Giudei e Greci, poterono ascoltare la parola del Signore.</p>
  <p><sup id="toc_694">11</sup>Dio intanto operava prodigi non comuni per opera di Paolo, <sup id="toc_695">12</sup>al punto che si mettevano sopra i malati fazzoletti o grembiuli che erano stati a contatto con lui e le malattie cessavano e gli spiriti cattivi fuggivano.</p>
  <p><sup id="toc_696">13</sup>Alcuni esorcisti ambulanti giudei si provarono a invocare anch’essi il nome del Signore Gesù sopra quanti avevano spiriti cattivi, dicendo: “Vi scongiuro per quel Gesù che Paolo predica”. <sup id="toc_697">14</sup>Facevano questo sette figli di un certo Sceva, un sommo sacerdote giudeo. <sup id="toc_698">15</sup>Ma lo spirito cattivo rispose loro: “Conosco Gesù e so chi è Paolo, ma voi chi siete?”. <sup id="toc_699">16</sup>E l’uomo che aveva lo spirito cattivo, slanciatosi su di loro, li afferrò e li trattò con tale violenza che essi fuggirono da quella casa nudi e coperti di ferite. <sup id="toc_700">17</sup>Il fatto fu risaputo da tutti i Giudei e dai Greci che abitavano a Èfeso e tutti furono presi da timore e si magnificava il nome del Signore Gesù. <sup id="toc_701">18</sup>Molti di quelli che avevano abbracciato la fede venivano a confessare in pubblico le loro pratiche magiche <sup id="toc_702">19</sup>e un numero considerevole di persone che avevano esercitato le arti magiche portavano i propri libri e li bruciavano alla vista di tutti. Ne fu calcolato il valore complessivo e trovarono che era di cinquantamila dramme d’argento. <sup id="toc_703">20</sup>Così la parola del Signore cresceva e si rafforzava.</p>
  <p><sup id="toc_704">21</sup>Dopo questi fatti, Paolo si mise in animo di attraversare la Macedonia e l’Acaia e di recarsi a Gerusalemme dicendo: “Dopo essere stato là devo vedere anche Roma”. <sup id="toc_705">22</sup>Inviati allora in Macedonia due dei suoi aiutanti, Timòteo ed Erasto, si trattenne ancora un po’ di tempo nella provincia di Asia.</p>
  <p><sup id="toc_706">23</sup>Verso quel tempo scoppiò un gran tumulto riguardo alla nuova dottrina. <sup id="toc_707">24</sup>Un tale, chiamato Demetrio, argentiere, che fabbricava tempietti di Artémide in argento e procurava in tal modo non poco guadagno agli artigiani, <sup id="toc_708">25</sup>li radunò insieme agli altri che si occupavano di cose del genere e disse: “Cittadini, voi sapete che da questa industria proviene il nostro benessere; <sup id="toc_709">26</sup>ora potete osservare e sentire come questo Paolo ha convinto e sviato una massa di gente, non solo di Èfeso, ma si può dire di tutta l’Asia, affermando che non sono dèi quelli fabbricati da mani d’uomo. <sup id="toc_710">27</sup>Non soltanto c’è il pericolo che la nostra categoria cada in discredito, ma anche che il santuario della grande dea Artémide non venga stimato più nulla e venga distrutta la grandezza di colei che l’Asia e il mondo intero adorano”.</p>
  <p><sup id="toc_711">28</sup>All’udire ciò s’infiammarono d’ira e si misero a gridare: “Grande è l’Artémide degli Efesini!”. <sup id="toc_712">29</sup>Tutta la città fu in subbuglio e tutti si precipitarono in massa nel teatro, trascinando con sé Gaio e Aristarco macèdoni, compagni di viaggio di Paolo. <sup id="toc_713">30</sup>Paolo voleva presentarsi alla folla, ma i discepoli non glielo permisero. <sup id="toc_714">31</sup>Anche alcuni dei capi della provincia, che gli erano amici, mandarono a pregarlo di non avventurarsi nel teatro. <sup id="toc_715">32</sup>Intanto, chi gridava una cosa, chi un’altra; l’assemblea era confusa e i più non sapevano il motivo per cui erano accorsi.</p>
  <p><sup id="toc_716">33</sup>Alcuni della folla fecero intervenire un certo Alessandro, che i Giudei avevano spinto avanti, ed egli, fatto cenno con la mano, voleva tenere un discorso di difesa davanti al popolo. <sup id="toc_717">34</sup>Appena s’accorsero che era Giudeo, si misero tutti a gridare in coro per quasi due ore: “Grande è l’Artémide degli Efesini!”. <sup id="toc_718">35</sup>Alla fine il cancelliere riuscì a calmare la folla e disse: “Cittadini di Èfeso, chi fra gli uomini non sa che la città di Èfeso è custode del tempio della grande Artémide e della sua statua caduta dal cielo? <sup id="toc_719">36</sup>Poiché questi fatti sono incontestabili, è necessario che stiate calmi e non compiate gesti inconsulti. <sup id="toc_720">37</sup>Voi avete condotto qui questi uomini che non hanno profanato il tempio, né hanno bestemmiato la nostra dea. <sup id="toc_721">38</sup>Perciò se Demetrio e gli artigiani che sono con lui hanno delle ragioni da far valere contro qualcuno, ci sono per questo i tribunali e vi sono i proconsoli: si citino in giudizio l’un l’altro. <sup id="toc_722">39</sup>Se poi desiderate qualche altra cosa, si deciderà nell’assemblea ordinaria. <sup id="toc_723">40</sup>C’è il rischio di essere accusati di sedizione per l’accaduto di oggi, non essendoci alcun motivo per cui possiamo giustificare questo assembramento”. <sup id="toc_724">41</sup>E con queste parole sciolse l’assemblea.</p>
  <h3 id="toc_725">20</h3>
  <p><sup id="toc_726">1</sup>Appena cessato il tumulto, Paolo mandò a chiamare i discepoli e, dopo averli incoraggiati, li salutò e si mise in viaggio per la Macedonia. <sup id="toc_727">2</sup>Dopo aver attraversato quelle regioni, esortando con molti discorsi i fedeli, arrivò in Grecia.</p>
  <p><sup id="toc_728">3</sup>Trascorsi tre mesi, poiché ci fu un complotto dei Giudei contro di lui, mentre si apprestava a salpare per la Siria, decise di far ritorno attraverso la Macedonia. <sup id="toc_729">4</sup>Lo accompagnarono Sòpatro di Berèa, figlio di Pirro, Aristarco e Secondo di Tessalonica, Gaio di Derbe e Timòteo, e gli asiatici Tìchico e Tròfimo. <sup id="toc_730">5</sup>Questi però, partiti prima di noi ci attendevano a Tròade; <sup id="toc_731">6</sup>noi invece salpammo da Filippi dopo i giorni degli Azzimi e li raggiungemmo in capo a cinque giorni a Tròade dove ci trattenemmo una settimana.</p>
  <p><sup id="toc_732">7</sup>Il primo giorno della settimana ci eravamo riuniti a spezzare il pane e Paolo conversava con loro; e poiché doveva partire il giorno dopo, prolungò la conversazione fino a mezzanotte. <sup id="toc_733">8</sup>C’era un buon numero di lampade nella stanza al piano superiore, dove eravamo riuniti; <sup id="toc_734">9</sup>un ragazzo chiamato Èutico, che stava seduto sulla finestra, fu preso da un sonno profondo mentre Paolo continuava a conversare e, sopraffatto dal sonno, cadde dal terzo piano e venne raccolto morto. <sup id="toc_735">10</sup>Paolo allora scese giù, si gettò su di lui, lo abbracciò e disse: “Non vi turbate; è ancora in vita!”. <sup id="toc_736">11</sup>Poi risalì, spezzò il pane e ne mangiò e dopo aver parlato ancora molto fino all’alba, partì. <sup id="toc_737">12</sup>Intanto avevano ricondotto il ragazzo vivo, e si sentirono molto consolati.</p>
  <p><sup id="toc_738">13</sup>Noi poi, che eravamo partiti per nave, facemmo vela per Asso, dove dovevamo prendere a bordo Paolo; così infatti egli aveva deciso, intendendo di fare il viaggio a piedi. <sup id="toc_739">14</sup>Quando ci ebbe raggiunti ad Asso, lo prendemmo con noi e arrivammo a Mitilène. <sup id="toc_740">15</sup>Salpati da qui il giorno dopo, ci trovammo di fronte a Chio; l’indomani toccammo Samo e il giorno dopo giungemmo a Milèto. <sup id="toc_741">16</sup>Paolo aveva deciso di passare al largo di Èfeso per evitare di subire ritardi nella provincia d’Asia: gli premeva di essere a Gerusalemme, se possibile, per il giorno della Pentecoste.</p>
  <p><sup id="toc_742">17</sup>Da Milèto mandò a chiamare subito ad Èfeso gli anziani della Chiesa. <sup id="toc_743">18</sup>Quando essi giunsero disse loro: “Voi sapete come mi sono comportato con voi fin dal primo giorno in cui arrivai in Asia e per tutto questo tempo: <sup id="toc_744">19</sup>ho servito il Signore con tutta umiltà, tra le lacrime e tra le prove che mi hanno procurato le insidie dei Giudei. <sup id="toc_745">20</sup>Sapete come non mi sono mai sottratto a ciò che poteva essere utile, al fine di predicare a voi e di istruirvi in pubblico e nelle vostre case, <sup id="toc_746">21</sup>scongiurando Giudei e Greci di convertirsi a Dio e di credere nel Signore nostro Gesù. <sup id="toc_747">22</sup>Ed ecco ora, avvinto dallo Spirito, io vado a Gerusalemme senza sapere ciò che là mi accadrà. <sup id="toc_748">23</sup>So soltanto che lo Spirito Santo in ogni città mi attesta che mi attendono catene e tribolazioni. <sup id="toc_749">24</sup>Non ritengo tuttavia la mia vita meritevole di nulla, purché conduca a termine la mia corsa e il servizio che mi fu affidato dal Signore Gesù, di rendere testimonianza al messaggio della grazia di Dio.</p>
  <p><sup id="toc_750">25</sup>Ecco, ora so che non vedrete più il mio volto, voi tutti tra i quali sono passato annunziando il regno di Dio. <sup id="toc_751">26</sup>Per questo dichiaro solennemente oggi davanti a voi che io sono senza colpa riguardo a coloro che si perdessero, <sup id="toc_752">27</sup>perché non mi sono sottratto al compito di annunziarvi tutta la volontà di Dio. <sup id="toc_753">28</sup>Vegliate su voi stessi e su tutto il gregge, in mezzo al quale lo Spirito Santo vi ha posti come vescovi a pascere la Chiesa di Dio, che egli si è acquistata con il suo sangue. <sup id="toc_754">29</sup>Io so che dopo la mia partenza entreranno fra voi lupi rapaci, che non risparmieranno il gregge; <sup id="toc_755">30</sup>perfino di mezzo a voi sorgeranno alcuni a insegnare dottrine perverse per attirare discepoli dietro di sé. <sup id="toc_756">31</sup>Per questo vigilate, ricordando che per tre anni, notte e giorno, io non ho cessato di esortare fra le lacrime ciascuno di voi.</p>
  <p><sup id="toc_757">32</sup>Ed ora vi affido al Signore e alla parola della sua grazia che ha il potere di edificare e di concedere l’eredità con tutti i santificati. <sup id="toc_758">33</sup>Non ho desiderato né argento, né oro, né la veste di nessuno. <sup id="toc_759">34</sup>Voi sapete che alle necessità mie e di quelli che erano con me hanno provveduto queste mie mani. <sup id="toc_760">35</sup>In tutte le maniere vi ho dimostrato che lavorando così si devono soccorrere i deboli, ricordandoci delle parole del Signore Gesù, che disse: Vi è più gioia nel dare che nel ricevere!”.</p>
  <p><sup id="toc_761">36</sup>Detto questo, si inginocchiò con tutti loro e pregò. <sup id="toc_762">37</sup>Tutti scoppiarono in un gran pianto e gettandosi al collo di Paolo lo baciavano, <sup id="toc_763">38</sup>addolorati soprattutto perché aveva detto che non avrebbero più rivisto il suo volto. E lo accompagnarono fino alla nave.</p>
  <h3 id="toc_764">21</h3>
  <p><sup id="toc_765">1</sup>Appena ci fummo separati da loro, salpammo e per la via diretta giungemmo a Cos, il giorno seguente a Rodi e di qui a Pàtara. <sup id="toc_766">2</sup>Trovata qui una nave che faceva la traversata per la Fenicia, vi salimmo e prendemmo il largo. <sup id="toc_767">3</sup>Giunti in vista di Cipro, ce la lasciammo a sinistra e, continuando a navigare verso la Siria, giungemmo a Tiro, dove la nave doveva scaricare. <sup id="toc_768">4</sup>Avendo ritrovati i discepoli, rimanemmo colà una settimana, ed essi, mossi dallo Spirito, dicevano a Paolo di non andare a Gerusalemme. <sup id="toc_769">5</sup>Ma quando furon passati quei giorni, uscimmo e ci mettemmo in viaggio, accompagnati da tutti loro con le mogli e i figli sin fuori della città. Inginocchiati sulla spiaggia pregammo, poi ci salutammo a vicenda; <sup id="toc_770">6</sup>noi salimmo sulla nave ed essi tornarono alle loro case. <sup id="toc_771">7</sup>Terminata la navigazione, da Tiro approdammo a Tolemàide, dove andammo a salutare i fratelli e restammo un giorno con loro.</p>
  <p><sup id="toc_772">8</sup>Ripartiti il giorno seguente, giungemmo a Cesarèa; ed entrati nella casa dell’evangelista Filippo, che era uno dei Sette, sostammo presso di lui. <sup id="toc_773">9</sup>Egli aveva quattro figlie nubili, che avevano il dono della profezia. <sup id="toc_774">10</sup>Eravamo qui da alcuni giorni, quando giunse dalla Giudea un profeta di nome Àgabo. <sup id="toc_775">11</sup>Egli venne da noi e, presa la cintura di Paolo, si legò i piedi e le mani e disse: “Questo dice lo Spirito Santo: l’uomo a cui appartiene questa cintura sarà legato così dai Giudei a Gerusalemme e verrà quindi consegnato nelle mani dei pagani”. <sup id="toc_776">12</sup>All’udir queste cose, noi e quelli del luogo pregammo Paolo di non andare più a Gerusalemme. <sup id="toc_777">13</sup>Ma Paolo rispose: “Perché fate così, continuando a piangere e a spezzarmi il cuore? Io sono pronto non soltanto a esser legato, ma a morire a Gerusalemme per il nome del Signore Gesù”. <sup id="toc_778">14</sup>E poiché non si lasciava persuadere, smettemmo di insistere dicendo: “Sia fatta la volontà del Signore!”.</p>
  <p><sup id="toc_779">15</sup>Dopo questi giorni, fatti i preparativi, salimmo verso Gerusalemme. <sup id="toc_780">16</sup>Vennero con noi anche alcuni discepoli da Cesarèa, i quali ci condussero da un certo Mnasóne di Cipro, discepolo della prima ora, dal quale ricevemmo ospitalità.</p>
  <p><sup id="toc_781">17</sup>Arrivati a Gerusalemme, i fratelli ci accolsero festosamente. <sup id="toc_782">18</sup>L’indomani Paolo fece visita a Giacomo insieme con noi: c’erano anche tutti gli anziani. <sup id="toc_783">19</sup>Dopo aver rivolto loro il saluto, egli cominciò a esporre nei particolari quello che Dio aveva fatto tra i pagani per mezzo suo. <sup id="toc_784">20</sup>Quand’ebbero ascoltato, essi davano gloria a Dio; quindi dissero a Paolo: “Tu vedi, o fratello, quante migliaia di Giudei sono venuti alla fede e tutti sono gelosamente attaccati alla legge. <sup id="toc_785">21</sup>Ora hanno sentito dire di te che vai insegnando a tutti i Giudei sparsi tra i pagani che abbandonino Mosè, dicendo di non circoncidere più i loro figli e di non seguire più le nostre consuetudini. <sup id="toc_786">22</sup>Che facciamo? Senza dubbio verranno a sapere che sei arrivato. <sup id="toc_787">23</sup>Fa’ dunque quanto ti diciamo: vi sono fra noi quattro uomini che hanno un voto da sciogliere. <sup id="toc_788">24</sup>Prendili con te, compi la purificazione insieme con loro e paga tu la spesa per loro perché possano radersi il capo. Così tutti verranno a sapere che non c’è nulla di vero in ciò di cui sono stati informati, ma che invece anche tu ti comporti bene osservando la legge. <sup id="toc_789">25</sup>Quanto ai pagani che sono venuti alla fede, noi abbiamo deciso ed abbiamo loro scritto che si astengano dalle carni offerte agli idoli, dal sangue, da ogni animale soffocato e dalla impudicizia”.</p>
  <p><sup id="toc_790">26</sup>Allora Paolo prese con sé quegli uomini e il giorno seguente, fatta insieme con loro la purificazione, entrò nel tempio per comunicare il compimento dei giorni della purificazione, quando sarebbe stata presentata l’offerta per ciascuno di loro.</p>
  <p><sup id="toc_791">27</sup>Stavano ormai per finire i sette giorni, quando i Giudei della provincia d’Asia, vistolo nel tempio, aizzarono tutta la folla e misero le mani su di lui gridando: <sup id="toc_792">28</sup>“Uomini d’Israele, aiuto! Questo è l’uomo che va insegnando a tutti e dovunque contro il popolo, contro la legge e contro questo luogo; ora ha introdotto perfino dei Greci nel tempio e ha profanato il luogo santo!”. <sup id="toc_793">29</sup>Avevano infatti veduto poco prima Tròfimo di Èfeso in sua compagnia per la città, e pensavano che Paolo lo avesse fatto entrare nel tempio. <sup id="toc_794">30</sup>Allora tutta la città fu in subbuglio e il popolo accorse da ogni parte. Impadronitisi di Paolo, lo trascinarono fuori del tempio e subito furono chiuse le porte. <sup id="toc_795">31</sup>Stavano già cercando di ucciderlo, quando fu riferito al tribuno della coorte che tutta Gerusalemme era in rivolta. <sup id="toc_796">32</sup>Immediatamente egli prese con sé dei soldati e dei centurioni e si precipitò verso i rivoltosi. Alla vista del tribuno e dei soldati, cessarono di percuotere Paolo. <sup id="toc_797">33</sup>Allora il tribuno si avvicinò, lo arrestò e ordinò che fosse legato con due catene; intanto s’informava chi fosse e che cosa avesse fatto. <sup id="toc_798">34</sup>Tra la folla però chi diceva una cosa, chi un’altra. Nell’impossibilità di accertare la realtà dei fatti a causa della confusione, ordinò di condurlo nella fortezza. <sup id="toc_799">35</sup>Quando fu alla gradinata, dovette essere portato a spalla dai soldati a causa della violenza della folla. <sup id="toc_800">36</sup>La massa della gente infatti veniva dietro, urlando: “A morte!”.</p>
  <p><sup id="toc_801">37</sup>Sul punto di esser condotto nella fortezza, Paolo disse al tribuno: “Posso dirti una parola?”. “Conosci il greco?, disse quello, <sup id="toc_802">38</sup>Allora non sei quell’Egiziano che in questi ultimi tempi ha sobillato e condotto nel deserto i quattromila ribelli?”. <sup id="toc_803">39</sup>Rispose Paolo: “Io sono un Giudeo di Tarso di Cilicia, cittadino di una città non certo senza importanza. Ma ti prego, lascia che rivolga la parola a questa gente”. <sup id="toc_804">40</sup>Avendo egli acconsentito, Paolo, stando in piedi sui gradini, fece cenno con la mano al popolo e, fattosi un grande silenzio, rivolse loro la parola in ebraico dicendo:</p>
  <h3 id="toc_805">22</h3>
  <p><sup id="toc_806">1</sup>“Fratelli e padri, ascoltate la mia difesa davanti a voi”. <sup id="toc_807">2</sup>Quando sentirono che parlava loro in lingua ebraica, fecero silenzio ancora di più. <sup id="toc_808">3</sup>Ed egli continuò: “Io sono un Giudeo, nato a Tarso di Cilicia, ma cresciuto in questa città, formato alla scuola di Gamalièle nelle più rigide norme della legge paterna, pieno di zelo per Dio, come oggi siete tutti voi. <sup id="toc_809">4</sup>Io perseguitai a morte questa nuova dottrina, arrestando e gettando in prigione uomini e donne, <sup id="toc_810">5</sup>come può darmi testimonianza il sommo sacerdote e tutto il collegio degli anziani. Da loro ricevetti lettere per i nostri fratelli di Damasco e partii per condurre anche quelli di là come prigionieri a Gerusalemme, per essere puniti.</p>
  <p><sup id="toc_811">6</sup>Mentre ero in viaggio e mi avvicinavo a Damasco, verso mezzogiorno, all’improvviso una gran luce dal cielo rifulse attorno a me; <sup id="toc_812">7</sup>caddi a terra e sentii una voce che mi diceva: Saulo, Saulo, perché mi perseguiti? <sup id="toc_813">8</sup>Risposi: Chi sei, o Signore? Mi disse: Io sono Gesù il Nazareno, che tu perseguiti. <sup id="toc_814">9</sup>Quelli che erano con me videro la luce, ma non udirono colui che mi parlava. <sup id="toc_815">10</sup>Io dissi allora: Che devo fare, Signore? E il Signore mi disse: Alzati e prosegui verso Damasco; là sarai informato di tutto ciò che è stabilito che tu faccia. <sup id="toc_816">11</sup>E poiché non ci vedevo più, a causa del fulgore di quella luce, guidato per mano dai miei compagni, giunsi a Damasco.</p>
  <p><sup id="toc_817">12</sup>Un certo Ananìa, un devoto osservante della legge e in buona reputazione presso tutti i Giudei colà residenti, <sup id="toc_818">13</sup>venne da me, mi si accostò e disse: Saulo, fratello, torna a vedere! E in quell’istante io guardai verso di lui e riebbi la vista. <sup id="toc_819">14</sup>Egli soggiunse: Il Dio dei nostri padri ti ha predestinato a conoscere la sua volontà, a vedere il Giusto e ad ascoltare una parola dalla sua stessa bocca, <sup id="toc_820">15</sup>perché gli sarai testimone davanti a tutti gli uomini delle cose che hai visto e udito. <sup id="toc_821">16</sup>E ora perché aspetti? Alzati, ricevi il battesimo e lavati dai tuoi peccati, invocando il suo nome.</p>
  <p><sup id="toc_822">17</sup>Dopo il mio ritorno a Gerusalemme, mentre pregavo nel tempio, fui rapito in estasi <sup id="toc_823">18</sup>e vidi Lui che mi diceva: Affrettati ed esci presto da Gerusalemme, perché non accetteranno la tua testimonianza su di me. <sup id="toc_824">19</sup>E io dissi: Signore, essi sanno che facevo imprigionare e percuotere nella sinagoga quelli che credevano in te; <sup id="toc_825">20</sup>quando si versava il sangue di Stefano, tuo testimone, anch’io ero presente e approvavo e custodivo i vestiti di quelli che lo uccidevano. <sup id="toc_826">21</sup>Allora mi disse: Va’, perché io ti manderò lontano, tra i pagani”.</p>
  <p><sup id="toc_827">22</sup>Fino a queste parole erano stati ad ascoltarlo, ma allora alzarono la voce gridando: “Toglilo di mezzo; non deve più vivere!”. <sup id="toc_828">23</sup>E poiché continuavano a urlare, a gettar via i mantelli e a lanciar polvere in aria, <sup id="toc_829">24</sup>il tribuno ordinò di portarlo nella fortezza, prescrivendo di interrogarlo a colpi di flagello al fine di sapere per quale motivo gli gridavano contro in tal modo.</p>
  <p><sup id="toc_830">25</sup>Ma quando l’ebbero legato con le cinghie, Paolo disse al centurione che gli stava accanto: “Potete voi flagellare un cittadino romano, non ancora giudicato?”. <sup id="toc_831">26</sup>Udito ciò, il centurione corse a riferire al tribuno: “Che cosa stai per fare? Quell’uomo è un romano!”. <sup id="toc_832">27</sup>Allora il tribuno si recò da Paolo e gli domandò: “Dimmi, tu sei cittadino romano?”. Rispose: “Sì”. <sup id="toc_833">28</sup>Replicò il tribuno: “Io questa cittadinanza l’ho acquistata a caro prezzo”. Paolo disse: “Io, invece, lo sono di nascita!”. <sup id="toc_834">29</sup>E subito si allontanarono da lui quelli che dovevano interrogarlo. Anche il tribuno ebbe paura, rendendosi conto che Paolo era cittadino romano e che lui lo aveva messo in catene.</p>
  <p><sup id="toc_835">30</sup>Il giorno seguente, volendo conoscere la realtà dei fatti, cioè il motivo per cui veniva accusato dai Giudei, gli fece togliere le catene e ordinò che si riunissero i sommi sacerdoti e tutto il sinedrio; vi fece condurre Paolo e lo presentò davanti a loro.</p>
  <h3 id="toc_836">23</h3>
  <p><sup id="toc_837">1</sup>Con lo sguardo fisso al sinedrio Paolo disse: “Fratelli, io ho agito fino ad oggi davanti a Dio in perfetta rettitudine di coscienza”. <sup id="toc_838">2</sup>Ma il sommo sacerdote Ananìa ordinò ai suoi assistenti di percuoterlo sulla bocca. <sup id="toc_839">3</sup>Paolo allora gli disse: “Dio percuoterà te, muro imbiancato! Tu siedi a giudicarmi secondo la legge e contro la legge comandi di percuotermi?”. <sup id="toc_840">4</sup>E i presenti dissero: “Osi insultare il sommo sacerdote di Dio?”. <sup id="toc_841">5</sup>Rispose Paolo: “Non sapevo, fratelli, che è il sommo sacerdote; sta scritto infatti: <i>Non insulterai il capo del tuo popolo</i>“.</p>
  <p><sup id="toc_842">6</sup>Paolo sapeva che nel sinedrio una parte era di sadducei e una parte di farisei; disse a gran voce: “Fratelli, io sono un fariseo, figlio di farisei; io sono chiamato in giudizio a motivo della speranza nella risurrezione dei morti”. <sup id="toc_843">7</sup>Appena egli ebbe detto ciò, scoppiò una disputa tra i farisei e i sadducei e l’assemblea si divise. <sup id="toc_844">8</sup>I sadducei infatti affermano che non c’è risurrezione, né angeli, né spiriti; i farisei invece professano tutte queste cose. <sup id="toc_845">9</sup>Ne nacque allora un grande clamore e alcuni scribi del partito dei farisei, alzatisi in piedi, protestavano dicendo: “Non troviamo nulla di male in quest’uomo. E se uno spirito o un angelo gli avesse parlato davvero?”. <sup id="toc_846">10</sup>La disputa si accese a tal punto che il tribuno, temendo che Paolo venisse linciato da costoro, ordinò che scendesse la truppa a portarlo via di mezzo a loro e ricondurlo nella fortezza. <sup id="toc_847">11</sup>La notte seguente gli venne accanto il Signore e gli disse: “Coraggio! Come hai testimoniato per me a Gerusalemme, così è necessario che tu mi renda testimonianza anche a Roma”.</p>
  <p><sup id="toc_848">12</sup>Fattosi giorno, i Giudei ordirono una congiura e fecero voto con giuramento esecratorio di non toccare né cibo né bevanda, sino a che non avessero ucciso Paolo. <sup id="toc_849">13</sup>Erano più di quaranta quelli che fecero questa congiura. <sup id="toc_850">14</sup>Si presentarono ai sommi sacerdoti e agli anziani e dissero: “Ci siamo obbligati con giuramento esecratorio di non assaggiare nulla sino a che non avremo ucciso Paolo. <sup id="toc_851">15</sup>Voi dunque ora, insieme al sinedrio, fate dire al tribuno che ve lo riporti, col pretesto di esaminare più attentamente il suo caso; noi intanto ci teniamo pronti a ucciderlo prima che arrivi”.</p>
  <p><sup id="toc_852">16</sup>Ma il figlio della sorella di Paolo venne a sapere del complotto; si recò alla fortezza, entrò e ne informò Paolo. <sup id="toc_853">17</sup>Questi allora chiamò uno dei centurioni e gli disse: “Conduci questo giovane dal tribuno, perché ha qualche cosa da riferirgli”. <sup id="toc_854">18</sup>Il centurione lo prese e lo condusse dal tribuno dicendo: “Il prigioniero Paolo mi ha fatto chiamare e mi ha detto di condurre da te questo giovanetto, perché ha da dirti qualche cosa”. <sup id="toc_855">19</sup>Il tribuno lo prese per mano, lo condusse in disparte e gli chiese: “Che cosa è quello che hai da riferirmi?”. <sup id="toc_856">20</sup>Rispose: “I Giudei si sono messi d’accordo per chiederti di condurre domani Paolo nel sinedrio, col pretesto di informarsi più accuratamente nei suoi riguardi. <sup id="toc_857">21</sup>Tu però non lasciarti convincere da loro, poiché più di quaranta dei loro uomini hanno ordito un complotto, facendo voto con giuramento esecratorio di non prendere cibo né bevanda finché non l’abbiano ucciso; e ora stanno pronti, aspettando che tu dia il tuo consenso”.</p>
  <p><sup id="toc_858">22</sup>Il tribuno congedò il giovanetto con questa raccomandazione: “Non dire a nessuno che mi hai dato queste informazioni”.</p>
  <p><sup id="toc_859">23</sup>Fece poi chiamare due dei centurioni e disse: “Preparate duecento soldati per andare a Cesarèa insieme con settanta cavalieri e duecento lancieri, tre ore dopo il tramonto. <sup id="toc_860">24</sup>Siano pronte anche delle cavalcature e fatevi montare Paolo, perché sia condotto sano e salvo dal governatore Felice”. <sup id="toc_861">25</sup>Scrisse anche una lettera in questi termini: <sup id="toc_862">26</sup>“Claudio Lisia all’eccellentissimo governatore Felice, salute. <sup id="toc_863">27</sup>Quest’uomo è stato assalito dai Giudei e stava per essere ucciso da loro; ma sono intervenuto con i soldati e l’ho liberato, perché ho saputo che è cittadino romano. <sup id="toc_864">28</sup>Desideroso di conoscere il motivo per cui lo accusavano, lo condussi nel loro sinedrio. <sup id="toc_865">29</sup>Ho trovato che lo si accusava per questioni relative alla loro legge, ma che in realtà non c’erano a suo carico imputazioni meritevoli di morte o di prigionia. <sup id="toc_866">30</sup>Sono stato però informato di un complotto contro quest’uomo da parte loro, e così l’ho mandato da te, avvertendo gli accusatori di deporre davanti a te quello che hanno contro di lui. Sta’ bene”.</p>
  <p><sup id="toc_867">31</sup>Secondo gli ordini ricevuti, i soldati presero Paolo e lo condussero di notte ad Antipàtride. <sup id="toc_868">32</sup>Il mattino dopo, lasciato ai cavalieri il compito di proseguire con lui, se ne tornarono alla fortezza. <sup id="toc_869">33</sup>I cavalieri, giunti a Cesarèa, consegnarono la lettera al governatore e gli presentarono Paolo. <sup id="toc_870">34</sup>Dopo averla letta, domandò a Paolo di quale provincia fosse e, saputo che era della Cilicia, disse: <sup id="toc_871">35</sup>“Ti ascolterò quando saranno qui anche i tuoi accusatori”. E diede ordine di custodirlo nel pretorio di Erode.</p>
  <h3 id="toc_872">24</h3>
  <p><sup id="toc_873">1</sup>Cinque giorni dopo arrivò il sommo sacerdote Ananìa insieme con alcuni anziani e a un avvocato di nome Tertullo e si presentarono al governatore per accusare Paolo. <sup id="toc_874">2</sup>Quando questi fu fatto venire, Tertullo cominciò l’accusa dicendo: <sup id="toc_875">3</sup>“La lunga pace di cui godiamo grazie a te e le riforme che ci sono state in favore di questo popolo grazie alla tua provvidenza, le accogliamo in tutto e per tutto, eccellentissimo Felice, con profonda gratitudine. <sup id="toc_876">4</sup>Ma per non trattenerti troppo a lungo, ti prego di darci ascolto brevemente nella tua benevolenza. <sup id="toc_877">5</sup>Abbiamo scoperto che quest’uomo è una peste, fomenta continue rivolte tra tutti i Giudei che sono nel mondo ed è capo della setta dei Nazorei. <sup id="toc_878">6</sup>Ha perfino tentato di profanare il tempio e noi l’abbiamo arrestato.<sup id="toc_879">7</sup>. <sup id="toc_880">8</sup>Interrogandolo personalmente, potrai renderti conto da lui di tutte queste cose delle quali lo accusiamo”. <sup id="toc_881">9</sup>Si associarono nell’accusa anche i Giudei, affermando che i fatti stavano così.</p>
  <p><sup id="toc_882">10</sup>Quando il governatore fece cenno a Paolo di parlare, egli rispose: “So che da molti anni sei giudice di questo popolo e parlo in mia difesa con fiducia. <sup id="toc_883">11</sup>Tu stesso puoi accertare che non sono più di dodici giorni da quando mi sono recato a Gerusalemme per il culto. <sup id="toc_884">12</sup>Essi non mi hanno mai trovato nel tempio a discutere con qualcuno o a incitare il popolo alla sommossa, né nelle sinagoghe, né per la città <sup id="toc_885">13</sup>e non possono provare nessuna delle cose delle quali ora mi accusano. <sup id="toc_886">14</sup>Ammetto invece che adoro il Dio dei miei padri, secondo quella dottrina che essi chiamano setta, credendo in tutto ciò che è conforme alla Legge e sta scritto nei Profeti, <sup id="toc_887">15</sup>nutrendo in Dio la speranza, condivisa pure da costoro, che ci sarà una risurrezione dei giusti e degli ingiusti. <sup id="toc_888">16</sup>Per questo mi sforzo di conservare in ogni momento una coscienza irreprensibile davanti a Dio e davanti agli uomini. <sup id="toc_889">17</sup>Ora, dopo molti anni, sono venuto a portare elemosine al mio popolo e per offrire sacrifici; <sup id="toc_890">18</sup>in occasione di questi essi mi hanno trovato nel tempio dopo che avevo compiuto le purificazioni. Non c’era folla né tumulto. <sup id="toc_891">19</sup>Furono dei Giudei della provincia d’Asia a trovarmi, e loro dovrebbero comparire qui davanti a te ad accusarmi, se hanno qualche cosa contro di me; <sup id="toc_892">20</sup>oppure dicano i presenti stessi quale colpa han trovato in me quando sono comparso davanti al sinedrio, <sup id="toc_893">21</sup>se non questa sola frase che gridai stando in mezzo a loro: A motivo della risurrezione dei morti io vengo giudicato oggi davanti a voi!”.</p>
  <p><sup id="toc_894">22</sup>Allora Felice, che era assai bene informato circa la nuova dottrina, li rimandò dicendo: “Quando verrà il tribuno Lisia, esaminerò il vostro caso”. <sup id="toc_895">23</sup>E ordinò al centurione di tenere Paolo sotto custodia, concedendogli però una certa libertà e senza impedire a nessuno dei suoi amici di dargli assistenza.</p>
  <p><sup id="toc_896">24</sup>Dopo alcuni giorni Felice arrivò in compagnia della moglie Drusilla, che era giudea; fatto chiamare Paolo, lo ascoltava intorno alla fede in Cristo Gesù. <sup id="toc_897">25</sup>Ma quando egli si mise a parlare di giustizia, di continenza e del giudizio futuro, Felice si spaventò e disse: “Per il momento puoi andare; ti farò chiamare di nuovo quando ne avrò il tempo”. <sup id="toc_898">26</sup>Sperava frattanto che Paolo gli avrebbe dato del denaro; per questo abbastanza spesso lo faceva chiamare e conversava con lui.</p>
  <p><sup id="toc_899">27</sup>Trascorsi due anni, Felice ebbe come successore Porcio Festo; ma Felice, volendo dimostrare benevolenza verso i Giudei, lasciò Paolo in prigione.</p>
  <h3 id="toc_900">25</h3>
  <p><sup id="toc_901">1</sup>Festo dunque, raggiunta la provincia, tre giorni dopo salì da Cesarèa a Gerusalemme. <sup id="toc_902">2</sup>I sommi sacerdoti e i capi dei Giudei gli si presentarono per accusare Paolo e cercavano di persuaderlo, <sup id="toc_903">3</sup>chiedendo come un favore, in odio a Paolo, che lo facesse venire a Gerusalemme; e intanto disponevano un tranello per ucciderlo lungo il percorso. <sup id="toc_904">4</sup>Festo rispose che Paolo stava sotto custodia a Cesarèa e che egli stesso sarebbe partito fra breve. <sup id="toc_905">5</sup>“Quelli dunque che hanno autorità tra voi, disse, vengano con me e se vi è qualche colpa in quell’uomo, lo denuncino”.</p>
  <p><sup id="toc_906">6</sup>Dopo essersi trattenuto fra loro non più di otto o dieci giorni, discese a Cesarèa e il giorno seguente, sedendo in tribunale, ordinò che gli si conducesse Paolo. <sup id="toc_907">7</sup>Appena giunse, lo attorniarono i Giudei discesi da Gerusalemme, imputandogli numerose e gravi colpe, senza però riuscire a provarle. <sup id="toc_908">8</sup>Paolo a sua difesa disse: “Non ho commesso alcuna colpa, né contro la legge dei Giudei, né contro il tempio, né contro Cesare”. <sup id="toc_909">9</sup>Ma Festo volendo fare un favore ai Giudei, si volse a Paolo e disse: “Vuoi andare a Gerusalemme per essere là giudicato di queste cose, davanti a me?”. <sup id="toc_910">10</sup>Paolo rispose: “Mi trovo davanti al tribunale di Cesare, qui mi si deve giudicare. Ai Giudei non ho fatto alcun torto, come anche tu sai perfettamente. <sup id="toc_911">11</sup>Se dunque sono in colpa e ho commesso qualche cosa che meriti la morte, non rifiuto di morire; ma se nelle accuse di costoro non c’è nulla di vero, nessuno ha il potere di consegnarmi a loro. Io mi appello a Cesare”. <sup id="toc_912">12</sup>Allora Festo, dopo aver conferito con il consiglio, rispose: “Ti sei appellato a Cesare, a Cesare andrai”.</p>
  <p><sup id="toc_913">13</sup>Erano trascorsi alcuni giorni, quando arrivarono a Cesarèa il re Agrippa e Berenìce, per salutare Festo. <sup id="toc_914">14</sup>E poiché si trattennero parecchi giorni, Festo espose al re il caso di Paolo: “C’è un uomo, lasciato qui prigioniero da Felice, contro il quale, <sup id="toc_915">15</sup>durante la mia visita a Gerusalemme, si presentarono con accuse i sommi sacerdoti e gli anziani dei Giudei per reclamarne la condanna. <sup id="toc_916">16</sup>Risposi che i Romani non usano consegnare una persona, prima che l’accusato sia stato messo a confronto con i suoi accusatori e possa aver modo di difendersi dall’accusa. <sup id="toc_917">17</sup>Allora essi convennero qui e io senza indugi il giorno seguente sedetti in tribunale e ordinai che vi fosse condotto quell’uomo. <sup id="toc_918">18</sup>Gli accusatori gli si misero attorno, ma non addussero nessuna delle imputazioni criminose che io immaginavo; <sup id="toc_919">19</sup>avevano solo con lui alcune questioni relative la loro particolare religione e riguardanti un certo Gesù, morto, che Paolo sosteneva essere ancora in vita. <sup id="toc_920">20</sup>Perplesso di fronte a simili controversie, gli chiesi se voleva andare a Gerusalemme ed esser giudicato là di queste cose. <sup id="toc_921">21</sup>Ma Paolo si appellò perché la sua causa fosse riservata al giudizio dell’imperatore, e così ordinai che fosse tenuto sotto custodia fino a quando potrò inviarlo a Cesare”. <sup id="toc_922">22</sup>E Agrippa a Festo: “Vorrei anch’io ascoltare quell’uomo!”. “Domani, rispose, lo potrai ascoltare”.</p>
  <p><sup id="toc_923">23</sup>Il giorno dopo, Agrippa e Berenìce vennero con gran pompa ed entrarono nella sala dell’udienza, accompagnati dai tribuni e dai cittadini più in vista; per ordine di Festo fu fatto entrare anche Paolo. <sup id="toc_924">24</sup>Allora Festo disse: “Re Agrippa e cittadini tutti qui presenti con noi, voi avete davanti agli occhi colui sul conto del quale tutto il popolo dei Giudei si è appellato a me, in Gerusalemme e qui, per chiedere a gran voce che non resti più in vita. <sup id="toc_925">25</sup>Io però mi sono convinto che egli non ha commesso alcuna cosa meritevole di morte ed essendosi appellato all’imperatore ho deciso di farlo partire. <sup id="toc_926">26</sup>Ma sul suo conto non ho nulla di preciso da scrivere al sovrano; per questo l’ho condotto davanti a voi e soprattutto davanti a te, o re Agrippa, per avere, dopo questa udienza, qualcosa da scrivere. <sup id="toc_927">27</sup>Mi sembra assurdo infatti mandare un prigioniero, senza indicare le accuse che si muovono contro di lui”.</p>
  <h3 id="toc_928">26</h3>
  <p><sup id="toc_929">1</sup>Agrippa disse a Paolo: “Ti è concesso di parlare a tua difesa”. Allora Paolo, stesa la mano, si difese così: <sup id="toc_930">2</sup>“Mi considero fortunato, o re Agrippa, di potermi discolpare da tutte le accuse di cui sono incriminato dai Giudei, oggi qui davanti a te, <sup id="toc_931">3</sup>che conosci a perfezione tutte le usanze e questioni riguardanti i Giudei. Perciò ti prego di ascoltarmi con pazienza. <sup id="toc_932">4</sup>La mia vita fin dalla mia giovinezza, vissuta tra il mio popolo e a Gerusalemme, la conoscono tutti i Giudei; <sup id="toc_933">5</sup>essi sanno pure da tempo, se vogliono renderne testimonianza, che, come fariseo, sono vissuto nella setta più rigida della nostra religione. <sup id="toc_934">6</sup>Ed ora mi trovo sotto processo a causa della speranza nella promessa fatta da Dio ai nostri padri, <sup id="toc_935">7</sup>e che le nostre dodici tribù sperano di vedere compiuta, servendo Dio notte e giorno con perseveranza. Di questa speranza, o re, sono ora incolpato dai Giudei! <sup id="toc_936">8</sup>Perché è considerato inconcepibile fra di voi che Dio risusciti i morti?</p>
  <p><sup id="toc_937">9</sup>Anch’io credevo un tempo mio dovere di lavorare attivamente contro il nome di Gesù il Nazareno, <sup id="toc_938">10</sup>come in realtà feci a Gerusalemme; molti dei fedeli li rinchiusi in prigione con l’autorizzazione avuta dai sommi sacerdoti e, quando venivano condannati a morte, anch’io ho votato contro di loro. <sup id="toc_939">11</sup>In tutte le sinagoghe cercavo di costringerli con le torture a bestemmiare e, infuriando all’eccesso contro di loro, davo loro la caccia fin nelle città straniere.</p>
  <p><sup id="toc_940">12</sup>In tali circostanze, mentre stavo andando a Damasco con autorizzazione e pieni poteri da parte dei sommi sacerdoti, verso mezzogiorno <sup id="toc_941">13</sup>vidi sulla strada, o re, una luce dal cielo, più splendente del sole, che avvolse me e i miei compagni di viaggio. <sup id="toc_942">14</sup>Tutti cademmo a terra e io udii dal cielo una voce che mi diceva in ebraico: Saulo, Saulo, perché mi perseguiti? Duro è per te ricalcitrare contro il pungolo. <sup id="toc_943">15</sup>E io dissi: Chi sei, o Signore? E il Signore rispose: Io sono Gesù, che tu perseguiti. <sup id="toc_944">16</sup>Su, alzati e rimettiti in piedi; ti sono apparso infatti per costituirti ministro e testimone di quelle cose che hai visto e di quelle per cui ti apparirò ancora. <sup id="toc_945">17</sup>Per questo ti <i>libererò</i>
dal popolo e <i>dai pagani, ai quali ti mando</i> <sup id="toc_946">18</sup><i>ad aprir</i>
loro <i>gli occhi</i>, perché passino <i>dalle tenebre alla luce</i>
e dal potere di satana a Dio e ottengano la remissione dei peccati e l’eredità in mezzo a coloro che sono stati santificati per la fede in me.</p>
  <p><sup id="toc_947">19</sup>Pertanto, o re Agrippa, io non ho disobbedito alla visione celeste; <sup id="toc_948">20</sup>ma prima a quelli di Damasco, poi a quelli di Gerusalemme e in tutta la regione della Giudea e infine ai pagani, predicavo di convertirsi e di rivolgersi a Dio, comportandosi in maniera degna della conversione. <sup id="toc_949">21</sup>Per queste cose i Giudei mi assalirono nel tempio e tentarono di uccidermi. <sup id="toc_950">22</sup>Ma l’aiuto di Dio mi ha assistito fino a questo giorno, e posso ancora rendere testimonianza agli umili e ai grandi. Null’altro io affermo se non quello che i profeti e Mosè dichiararono che doveva accadere, <sup id="toc_951">23</sup>che cioè il Cristo sarebbe morto, e che, primo tra i risorti da morte, avrebbe annunziato la luce al popolo e ai pagani”.</p>
  <p><sup id="toc_952">24</sup>Mentr’egli parlava così in sua difesa, Festo a gran voce disse: “Sei pazzo, Paolo; la troppa scienza ti ha dato al cervello!”. <sup id="toc_953">25</sup>E Paolo: “Non sono pazzo, disse, eccellentissimo Festo, ma sto dicendo parole vere e sagge. <sup id="toc_954">26</sup>Il re è al corrente di queste cose e davanti a lui parlo con franchezza. Penso che niente di questo gli sia sconosciuto, poiché non sono fatti accaduti in segreto. <sup id="toc_955">27</sup>Credi, o re Agrippa, nei profeti? So che ci credi”. <sup id="toc_956">28</sup>E Agrippa a Paolo: “Per poco non mi convinci a farmi cristiano!”. <sup id="toc_957">29</sup>
E Paolo: “Per poco o per molto, io vorrei supplicare Dio che non soltanto tu, ma quanti oggi mi ascoltano diventassero così come sono io, eccetto queste catene!”.</p>
  <p><sup id="toc_958">30</sup>Si alzò allora il re e con lui il governatore, Berenìce, e quelli che avevano preso parte alla seduta <sup id="toc_959">31</sup>e avviandosi conversavano insieme e dicevano: “Quest’uomo non ha fatto nulla che meriti la morte o le catene”. <sup id="toc_960">32</sup>E Agrippa disse a Festo: “Costui poteva essere rimesso in libertà, se non si fosse appellato a Cesare”.</p>
  <h3 id="toc_961">27</h3>
  <p><sup id="toc_962">1</sup>Quando fu deciso che ci imbarcassimo per l’Italia, consegnarono Paolo, insieme ad alcuni altri prigionieri, a un centurione di nome Giulio della coorte Augusta. <sup id="toc_963">2</sup>Salimmo su una nave di Adramitto, che stava per partire verso i porti della provincia d’Asia e salpammo, avendo con noi Aristarco, un Macèdone di Tessalonica. <sup id="toc_964">3</sup>Il giorno dopo facemmo scalo a Sidone e Giulio, con gesto cortese verso Paolo, gli permise di recarsi dagli amici e di riceverne le cure. <sup id="toc_965">4</sup>Salpati di là, navigammo al riparo di Cipro a motivo dei venti contrari <sup id="toc_966">5</sup>e, attraversato il mare della Cilicia e della Panfilia, giungemmo a Mira di Licia. <sup id="toc_967">6</sup>Qui il centurione trovò una nave di Alessandria in partenza per l’Italia e ci fece salire a bordo. <sup id="toc_968">7</sup>Navigammo lentamente parecchi giorni, giungendo a fatica all’altezza di Cnido. Poi, siccome il vento non ci permetteva di approdare, prendemmo a navigare al riparo di Creta, dalle parti di Salmóne, <sup id="toc_969">8</sup>e costeggiandola a fatica giungemmo in una località chiamata Buoni Porti, vicino alla quale era la città di Lasèa.</p>
  <p><sup id="toc_970">9</sup>Essendo trascorso molto tempo ed essendo ormai pericolosa la navigazione poiché era già passata la festa dell’Espiazione, Paolo li ammoniva dicendo: <sup id="toc_971">10</sup>“Vedo, o uomini, che la navigazione comincia a essere di gran rischio e di molto danno non solo per il carico e per la nave, ma anche per le nostre vite”. <sup id="toc_972">11</sup>Il centurione però dava più ascolto al pilota e al capitano della nave che alle parole di Paolo. <sup id="toc_973">12</sup>E poiché quel porto era poco adatto a trascorrervi l’inverno, i più furono del parere di salpare di là nella speranza di andare a svernare a Fenice, un porto di Creta esposto a libeccio e a maestrale.</p>
  <p><sup id="toc_974">13</sup>Appena cominciò a soffiare un leggero scirocco, convinti di potere ormai realizzare il progetto, levarono le ancore e costeggiavano da vicino Creta. <sup id="toc_975">14</sup>Ma dopo non molto tempo si scatenò contro l’isola un vento d’uragano, detto allora “Euroaquilone”. <sup id="toc_976">15</sup>La nave fu travolta nel turbine e, non potendo più resistere al vento, abbandonati in sua balìa, andavamo alla deriva. <sup id="toc_977">16</sup>Mentre passavamo sotto un isolotto chiamato Càudas, a fatica riuscimmo a padroneggiare la scialuppa; <sup id="toc_978">17</sup>la tirarono a bordo e adoperarono gli attrezzi per fasciare di gòmene la nave. Quindi, per timore di finire incagliati nelle Sirti, calarono il galleggiante e si andava così alla deriva. <sup id="toc_979">18</sup>Sbattuti violentemente dalla tempesta, il giorno seguente cominciarono a gettare a mare il carico; <sup id="toc_980">19</sup>il terzo giorno con le proprie mani buttarono via l’attrezzatura della nave. <sup id="toc_981">20</sup>Da vari giorni non comparivano più né sole, né stelle e la violenta tempesta continuava a infuriare, per cui ogni speranza di salvarci sembrava ormai perduta.</p>
  <p><sup id="toc_982">21</sup>Da molto tempo non si mangiava, quando Paolo, alzatosi in mezzo a loro, disse: “Sarebbe stato bene, o uomini, dar retta a me e non salpare da Creta; avreste evitato questo pericolo e questo danno. <sup id="toc_983">22</sup>Tuttavia ora vi esorto a non perdervi di coraggio, perché non ci sarà alcuna perdita di vite in mezzo a voi, ma solo della nave. <sup id="toc_984">23</sup>Mi è apparso infatti questa notte un angelo del Dio al quale appartengo e che servo, <sup id="toc_985">24</sup>dicendomi: Non temere, Paolo; tu devi comparire davanti a Cesare ed ecco, Dio ti ha fatto grazia di tutti i tuoi compagni di navigazione. <sup id="toc_986">25</sup>Perciò non perdetevi di coraggio, uomini; ho fiducia in Dio che avverrà come mi è stato annunziato. <sup id="toc_987">26</sup>Ma è inevitabile che andiamo a finire su qualche isola”.</p>
  <p><sup id="toc_988">27</sup>Come giunse la quattordicesima notte da quando andavamo alla deriva nell’Adriatico, verso mezzanotte i marinai ebbero l’impressione che una qualche terra si avvicinava. <sup id="toc_989">28</sup>Gettato lo scandaglio, trovarono venti braccia; dopo un breve intervallo, scandagliando di nuovo, trovarono quindici braccia. <sup id="toc_990">29</sup>Nel timore di finire contro gli scogli, gettarono da poppa quattro ancore, aspettando con ansia che spuntasse il giorno. <sup id="toc_991">30</sup>Ma poiché i marinai cercavano di fuggire dalla nave e già stavano calando la scialuppa in mare, col pretesto di gettare le ancore da prora, Paolo disse al centurione e ai soldati: <sup id="toc_992">31</sup>“Se costoro non rimangono sulla nave, voi non potrete mettervi in salvo”. <sup id="toc_993">32</sup>Allora i soldati recisero le gòmene della scialuppa e la lasciarono cadere in mare.</p>
  <p><sup id="toc_994">33</sup>Finché non spuntò il giorno, Paolo esortava tutti a prendere cibo: “Oggi è il quattordicesimo giorno che passate digiuni nell’attesa, senza prender nulla. <sup id="toc_995">34</sup>Per questo vi esorto a prender cibo; è necessario per la vostra salvezza. Neanche un capello del vostro capo andrà perduto”. <sup id="toc_996">35</sup>Ciò detto, prese il pane, rese grazie a Dio davanti a tutti, lo spezzò e cominciò a mangiare. <sup id="toc_997">36</sup>Tutti si sentirono rianimati, e anch’essi presero cibo. <sup id="toc_998">37</sup>Eravamo complessivamente sulla nave duecentosettantasei persone. <sup id="toc_999">38</sup>Quando si furono rifocillati, alleggerirono la nave, gettando il frumento in mare.</p>
  <p><sup id="toc_1000">39</sup>Fattosi giorno non riuscivano a riconoscere quella terra, ma notarono un’insenatura con spiaggia e decisero, se possibile, di spingere la nave verso di essa. <sup id="toc_1001">40</sup>Levarono le ancore e le lasciarono andare in mare; al tempo stesso allentarono i legami dei timoni e spiegata al vento la vela maestra, mossero verso la spiaggia. <sup id="toc_1002">41</sup>Ma incapparono in una secca e la nave vi si incagliò; mentre la prua arenata rimaneva immobile, la poppa minacciava di sfasciarsi sotto la violenza delle onde. <sup id="toc_1003">42</sup>I soldati pensarono allora di uccidere i prigionieri, perché nessuno sfuggisse gettandosi a nuoto, <sup id="toc_1004">43</sup>ma il centurione, volendo salvare Paolo, impedì loro di attuare questo progetto; diede ordine che si gettassero per primi quelli che sapevano nuotare e raggiunsero la terra; <sup id="toc_1005">44</sup>poi gli altri, chi su tavole, chi su altri rottami della nave. E così tutti poterono mettersi in salvo a terra.</p>
  <h3 id="toc_1006">28</h3>
  <p><sup id="toc_1007">1</sup>Una volta in salvo, venimmo a sapere che l’isola si chiamava Malta. <sup id="toc_1008">2</sup>Gli indigeni ci trattarono con rara umanità; ci accolsero tutti attorno a un gran fuoco, che avevano acceso perché era sopraggiunta la pioggia ed era freddo. <sup id="toc_1009">3</sup>Mentre Paolo raccoglieva un fascio di sarmenti e lo gettava sul fuoco, una vipera, risvegliata dal calore, lo morse a una mano. <sup id="toc_1010">4</sup>Al vedere la serpe pendergli dalla mano, gli indigeni dicevano tra loro: “Certamente costui è un assassino, se, anche scampato dal mare, la Giustizia non lo lascia vivere”. <sup id="toc_1011">5</sup>Ma egli scosse la serpe nel fuoco e non ne patì alcun male. <sup id="toc_1012">6</sup>Quella gente si aspettava di vederlo gonfiare e cadere morto sul colpo, ma, dopo avere molto atteso senza vedere succedergli nulla di straordinario, cambiò parere e diceva che era un dio.</p>
  <p><sup id="toc_1013">7</sup>Nelle vicinanze di quel luogo c’era un terreno appartenente al “primo” dell’isola, chiamato Publio; questi ci accolse e ci ospitò con benevolenza per tre giorni. <sup id="toc_1014">8</sup>Avvenne che il padre di Publio dovette mettersi a letto colpito da febbri e da dissenteria; Paolo l’andò a visitare e dopo aver pregato gli impose le mani e lo guarì. <sup id="toc_1015">9</sup>Dopo questo fatto, anche gli altri isolani che avevano malattie accorrevano e venivano sanati; <sup id="toc_1016">10</sup>ci colmarono di onori e al momento della partenza ci rifornirono di tutto il necessario.</p>
  <p><sup id="toc_1017">11</sup>Dopo tre mesi salpammo su una nave di Alessandria che aveva svernato nell’isola, recante l’insegna dei Diòscuri. <sup id="toc_1018">12</sup>Approdammo a Siracusa, dove rimanemmo tre giorni <sup id="toc_1019">13</sup>e di qui, costeggiando, giungemmo a Reggio. Il giorno seguente si levò lo scirocco e così l’indomani arrivammo a Pozzuoli. <sup id="toc_1020">14</sup>Qui trovammo alcuni fratelli, i quali ci invitarono a restare con loro una settimana. Partimmo quindi alla volta di Roma. <sup id="toc_1021">15</sup>I fratelli di là, avendo avuto notizie di noi, ci vennero incontro fino al Foro di Appio e alle Tre Taverne. Paolo, al vederli, rese grazie a Dio e prese coraggio.</p>
  <p><sup id="toc_1022">16</sup>Arrivati a Roma, fu concesso a Paolo di abitare per suo conto con un soldato di guardia.</p>
  <p><sup id="toc_1023">17</sup>Dopo tre giorni, egli convocò a sé i più in vista tra i Giudei e venuti che furono, disse loro: “Fratelli, senza aver fatto nulla contro il mio popolo e contro le usanze dei padri, sono stato arrestato a Gerusalemme e consegnato in mano dei Romani. <sup id="toc_1024">18</sup>Questi, dopo avermi interrogato, volevano rilasciarmi, non avendo trovato in me alcuna colpa degna di morte. <sup id="toc_1025">19</sup>Ma continuando i Giudei ad opporsi, sono stato costretto ad appellarmi a Cesare, senza intendere con questo muovere accuse contro il mio popolo. <sup id="toc_1026">20</sup>Ecco perché vi ho chiamati, per vedervi e parlarvi, poiché è a causa della speranza d’Israele che io sono legato da questa catena”. <sup id="toc_1027">21</sup>Essi gli risposero: “Noi non abbiamo ricevuto nessuna lettera sul tuo conto dalla Giudea né alcuno dei fratelli è venuto a riferire o a parlar male di te. <sup id="toc_1028">22</sup>Ci sembra bene tuttavia ascoltare da te quello che pensi; di questa setta infatti sappiamo che trova dovunque opposizione”.</p>
  <p><sup id="toc_1029">23</sup>E fissatogli un giorno, vennero in molti da lui nel suo alloggio; egli dal mattino alla sera espose loro accuratamente, rendendo la sua testimonianza, il regno di Dio, cercando di convincerli riguardo a Gesù, in base alla Legge di Mosè e ai Profeti. <sup id="toc_1030">24</sup>Alcuni aderirono alle cose da lui dette, ma altri non vollero credere <sup id="toc_1031">25</sup>e se ne andavano discordi tra loro, mentre Paolo diceva questa sola frase: “Ha detto bene lo Spirito Santo, per bocca del profeta Isaia, ai nostri padri:</p>
  <p class="testo_rientrato"><sup id="toc_1032">26</sup><i>Va’ da questo popolo e di’ loro:<br/>
Udrete con i vostri orecchi, ma non comprenderete;<br/>
guarderete con i vostri occhi, ma non vedrete.<br/></i> <sup id="toc_1033">27</sup><i>Perché il cuore di questo popolo si è indurito:<br/>
e hanno ascoltato di mala voglia con gli orecchi;<br/>
hanno chiuso i loro occhi<br/>
per non vedere con gli occhi<br/>
non ascoltare con gli orecchi,<br/>
non comprendere nel loro cuore e non convertirsi,<br/>
perché io li risani.</i></p>
  <p><sup id="toc_1034">28</sup>Sia dunque noto a voi che questa salvezza di Dio viene ora rivolta ai pagani ed essi l’ascolteranno!”. <sup id="toc_1035">29</sup></p>
  <p><sup id="toc_1036">30</sup>Paolo trascorse due anni interi nella casa che aveva preso a pigione e accoglieva tutti quelli che venivano a lui, <sup id="toc_1037">31</sup>annunziando il regno di Dio e insegnando le cose riguardanti il Signore Gesù Cristo, con tutta franchezza e senza impedimento.</p>
</body>
</html>