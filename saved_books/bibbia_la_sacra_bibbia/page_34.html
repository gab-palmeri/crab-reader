<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: I libri poetici e Sapienziali</h1>
  <h2 id="toc_1">Siracide</h2>
  <h3 id="toc_2">1</h3>
  <p class="testo_rientrato"><sup id="toc_3">1</sup>Ogni sapienza viene dal Signore<br/>
ed è sempre con lui.<br/> <sup id="toc_4">2</sup>La sabbia del mare, le gocce della pioggia<br/>
e i giorni del mondo chi potrà contarli?<br/> <sup id="toc_5">3</sup>L’altezza del cielo, l’estensione della terra,<br/>
la profondità dell’abisso chi potrà esplorarle?<br/> <sup id="toc_6">4</sup>Prima di ogni cosa fu creata la sapienza<br/>
e la saggia prudenza è da sempre.<br/> <sup id="toc_7">5</sup>A chi fu rivelata la radice della sapienza?<br/>
Chi conosce i suoi disegni?<br/> <sup id="toc_8">6</sup>Uno solo è sapiente, molto terribile,<br/>
seduto sopra il trono.<br/> <sup id="toc_9">7</sup>Il Signore ha creato la sapienza;<br/>
l’ha vista e l’ha misurata,<br/>
l’ha diffusa su tutte le sue opere,<br/> <sup id="toc_10">8</sup>su ogni mortale, secondo la sua generosità,<br/>
la elargì a quanti lo amano.</p>
  <p class="testo_rientrato"><sup id="toc_11">9</sup>Il timore del Signore è gloria e vanto,<br/>
gioia e corona di esultanza.<br/> <sup id="toc_12">10</sup>Il timore del Signore allieta il cuore<br/>
e dà contentezza, gioia e lunga vita.<br/> <sup id="toc_13">11</sup>Per chi teme il Signore andrà bene alla fine,<br/>
sarà benedetto nel giorno della sua morte.<br/> <sup id="toc_14">12</sup>Principio della sapienza è temere il Signore;<br/>
essa fu creata con i fedeli nel seno materno.<br/> <sup id="toc_15">13</sup>Tra gli uomini essa ha posto il nido, fondamento<br/>
resterà fedelmente con i loro discendenti.<br/> <sup id="toc_16">14</sup>Pienezza della sapienza è temere il Signore;<br/>
essa inebria di frutti i propri devoti.<br/> <sup id="toc_17">15</sup>Tutta la loro casa riempirà di cose desiderabili,<br/>
i magazzini dei suoi frutti.<br/> <sup id="toc_18">16</sup>Corona della sapienza è il timore del Signore;<br/>
fa fiorire la pace e la salute.<br/> <sup id="toc_19">17</sup>Dio ha visto e misurato la sapienza;<br/>
ha fatto piovere la scienza e il lume dell’intelligenza;<br/>
ha esaltato la gloria di quanti la possiedono.<br/> <sup id="toc_20">18</sup>Radice della sapienza è temere il Signore;<br/>
i suoi rami sono lunga vita.</p>
  <p class="testo_rientrato"><sup id="toc_21">19</sup>La collera ingiusta non si potrà giustificare,<br/>
poiché il traboccare della sua passione sarà la sua rovina.<br/> <sup id="toc_22">20</sup>Il paziente sopporterà per qualche tempo;<br/>
alla fine sgorgherà la sua gioia;<br/> <sup id="toc_23">21</sup>per qualche tempo terrà nascoste le parole<br/>
e le labbra di molti celebreranno la sua intelligenza.</p>
  <p class="testo_rientrato"><sup id="toc_24">22</sup>Fra i tesori della sapienza sono le massime istruttive,<br/>
ma per il peccatore la pietà è un abominio.<br/> <sup id="toc_25">23</sup>Se desideri la sapienza, osserva i comandamenti;<br/>
allora il Signore te la concederà.<br/> <sup id="toc_26">24</sup>Il timore del Signore è sapienza e istruzione,<br/>
si compiace della fiducia e della mansuetudine.<br/> <sup id="toc_27">25</sup>Non essere disobbediente al timore del Signore<br/>
e non avvicinarti ad esso con doppiezza di cuore.<br/> <sup id="toc_28">26</sup>Non essere finto davanti agli uomini<br/>
e controlla le tue parole.<br/> <sup id="toc_29">27</sup>Non esaltarti per non cadere<br/>
e per non attirarti il disonore;<br/> <sup id="toc_30">28</sup>il Signore svelerà i tuoi segreti<br/>
e ti umilierà davanti all’assemblea,<br/> <sup id="toc_31">29</sup>perché non hai ricercato il timore del Signore<br/>
e il tuo cuore è pieno di inganno.</p>
  <h3 id="toc_32">2</h3>
  <p class="testo_rientrato"><sup id="toc_33">1</sup>Figlio, se ti presenti per servire il Signore,<br/>
prepàrati alla tentazione.<br/> <sup id="toc_34">2</sup>Abbi un cuore retto e sii costante,<br/>
non ti smarrire nel tempo della seduzione.<br/> <sup id="toc_35">3</sup>Sta’ unito a lui senza separartene,<br/>
perché tu sia esaltato nei tuoi ultimi giorni.<br/> <sup id="toc_36">4</sup>Accetta quanto ti capita,<br/>
sii paziente nelle vicende dolorose,<br/> <sup id="toc_37">5</sup>perché con il fuoco si prova l’oro,<br/>
e gli uomini ben accetti nel crogiuolo del dolore.<br/> <sup id="toc_38">6</sup>Affidati a lui ed egli ti aiuterà;<br/>
segui la via diritta e spera in lui.<br/> <sup id="toc_39">7</sup>Quanti temete il Signore, aspettate la sua misericordia;<br/>
non deviate per non cadere.<br/> <sup id="toc_40">8</sup>Voi che temete il Signore, confidate in lui;<br/>
il vostro salario non verrà meno.<br/> <sup id="toc_41">9</sup>Voi che temete il Signore, sperate i suoi benefici,<br/>
la felicità eterna e la misericordia.<br/> <sup id="toc_42">10</sup>Considerate le generazioni passate e riflettete:<br/>
chi ha confidato nel Signore ed è rimasto deluso?<br/>
O chi ha perseverato nel suo timore e fu abbandonato?<br/>
O chi lo ha invocato ed è stato da lui trascurato?<br/> <sup id="toc_43">11</sup>Perché il Signore è clemente e misericordioso,<br/>
rimette i peccati e salva al momento della tribolazione.<br/> <sup id="toc_44">12</sup>Guai ai cuori pavidi e alle mani indolenti<br/>
e al peccatore che cammina su due strade!<br/> <sup id="toc_45">13</sup>Guai al cuore indolente perché non ha fede;<br/>
per questo non sarà protetto.<br/> <sup id="toc_46">14</sup>Guai a voi che avete perduto la pazienza;<br/>
che farete quando il Signore verrà a visitarvi?<br/> <sup id="toc_47">15</sup>Coloro che temono il Signore non disobbediscono alle sue parole;<br/>
e coloro che lo amano seguono le sue vie.<br/> <sup id="toc_48">16</sup>Coloro che temono il Signore cercano di piacergli;<br/>
e coloro che lo amano si saziano della legge.<br/> <sup id="toc_49">17</sup>Coloro che temono il Signore tengono pronti i loro cuori<br/>
e umiliano l’anima loro davanti a lui.<br/> <sup id="toc_50">18</sup>Gettiamoci nelle braccia del Signore<br/>
e non nelle braccia degli uomini;<br/>
poiché, quale è la sua grandezza,<br/>
tale è anche la sua misericordia.</p>
  <h3 id="toc_51">3</h3>
  <p class="testo_rientrato"><sup id="toc_52">1</sup>Figli, ascoltatemi, sono vostro padre;<br/>
agite in modo da essere salvati.<br/> <sup id="toc_53">2</sup>Il Signore vuole che il padre sia onorato dai figli,<br/>
ha stabilito il diritto della madre sulla prole.<br/> <sup id="toc_54">3</sup>Chi onora il padre espia i peccati;<br/> <sup id="toc_55">4</sup>chi riverisce la madre è come chi accumula tesori.<br/> <sup id="toc_56">5</sup>Chi onora il padre avrà gioia dai propri figli<br/>
e sarà esaudito nel giorno della sua preghiera.<br/> <sup id="toc_57">6</sup>Chi riverisce il padre vivrà a lungo;<br/>
chi obbedisce al Signore dà consolazione alla madre.<br/> <sup id="toc_58">7</sup>Chi teme il Signore rispetta il padre<br/>
e serve come padroni i genitori.<br/> <sup id="toc_59">8</sup>Onora tuo padre a fatti e a parole,<br/>
perché scenda su di te la sua benedizione.<br/> <sup id="toc_60">9</sup>La benedizione del padre consolida le case dei figli,<br/>
la maledizione della madre ne scalza le fondamenta.<br/> <sup id="toc_61">10</sup>Non vantarti del disonore di tuo padre,<br/>
perché il disonore del padre non è gloria per te;<br/> <sup id="toc_62">11</sup>la gloria di un uomo dipende dall’onore del padre,<br/>
vergogna per i figli è una madre nel disonore.<br/> <sup id="toc_63">12</sup>Figlio, soccorri tuo padre nella vecchiaia,<br/>
non contristarlo durante la sua vita.<br/> <sup id="toc_64">13</sup>Anche se perdesse il senno, compatiscilo<br/>
e non disprezzarlo, mentre sei nel pieno vigore.<br/> <sup id="toc_65">14</sup>Poiché la pietà verso il padre non sarà dimenticata,<br/>
ti sarà computata a sconto dei peccati.<br/> <sup id="toc_66">15</sup>Nel giorno della tua tribolazione Dio si ricorderà di te;<br/>
come fa il calore sulla brina, si scioglieranno i tuoi peccati.<br/> <sup id="toc_67">16</sup>Chi abbandona il padre è come un bestemmiatore,<br/>
chi insulta la madre è maledetto dal Signore.</p>
  <p class="testo_rientrato"><sup id="toc_68">17</sup>Figlio, nella tua attività sii modesto,<br/>
sarai amato dall’uomo gradito a Dio.<br/> <sup id="toc_69">18</sup>Quanto più sei grande, tanto più umìliati;<br/>
così troverai grazia davanti al Signore;<br/> <sup id="toc_70">19</sup>perché grande è la potenza del Signore<br/> <sup id="toc_71">20</sup>e dagli umili egli è glorificato.<br/> <sup id="toc_72">21</sup>Non cercare le cose troppo difficili per te,<br/>
non indagare le cose per te troppo grandi.<br/> <sup id="toc_73">22</sup>Bada a quello che ti è stato comandato,<br/>
poiché tu non devi occuparti delle cose misteriose.<br/> <sup id="toc_74">23</sup>Non sforzarti in ciò che trascende le tue capacità,<br/>
poiché ti è stato mostrato<br/>
più di quanto comprende un’intelligenza umana.<br/> <sup id="toc_75">24</sup>Molti ha fatto smarrire la loro presunzione,<br/>
una misera illusione ha fuorviato i loro pensieri.</p>
  <p class="testo_rientrato"><sup id="toc_76">25</sup>Un cuore ostinato alla fine cadrà nel male;<br/>
chi ama il pericolo in esso si perderà.<br/> <sup id="toc_77">26</sup>Un cuore ostinato sarà oppresso da affanni,<br/>
il peccatore aggiungerà peccato a peccato.<br/> <sup id="toc_78">27</sup>La sventura non guarisce il superbo,<br/>
perché la pianta del male si è radicata in lui.<br/> <sup id="toc_79">28</sup>Una mente saggia medita le parabole,<br/>
un orecchio attento è quanto desidera il saggio.</p>
  <p class="testo_rientrato"><sup id="toc_80">29</sup>L’acqua spegne un fuoco acceso,<br/>
l’elemosina espia i peccati.<br/> <sup id="toc_81">30</sup>Chi ricambia il bene provvede all’avvenire,<br/>
al momento della sua caduta troverà un sostegno.</p>
  <h3 id="toc_82">4</h3>
  <p class="testo_rientrato"><sup id="toc_83">1</sup>Figlio, non rifiutare il sostentamento al povero,<br/>
non essere insensibile allo sguardo dei bisognosi.<br/> <sup id="toc_84">2</sup>Non rattristare un affamato,<br/>
non esasperare un uomo già in difficoltà.<br/> <sup id="toc_85">3</sup>Non turbare un cuore esasperato,<br/>
non negare un dono al bisognoso.<br/> <sup id="toc_86">4</sup>Non respingere la supplica di un povero,<br/>
non distogliere lo sguardo dall’indigente.<br/> <sup id="toc_87">5</sup>Da chi ti chiede non distogliere lo sguardo,<br/>
non offrire a nessuno l’occasione di maledirti,<br/> <sup id="toc_88">6</sup>perché se uno ti maledice con amarezza,<br/>
il suo creatore esaudirà la sua preghiera.<br/> <sup id="toc_89">7</sup>Fatti amare dalla comunità,<br/>
davanti a un grande abbassa il capo.<br/>
Porgi l’orecchio al povero<br/>
e rispondigli al saluto con affabilità.<br/> <sup id="toc_90">9</sup>Strappa l’oppresso dal potere dell’oppressore,<br/>
non esser pusillanime quando giudichi.<br/> <sup id="toc_91">10</sup>Sii come un padre per gli orfani<br/>
e come un marito per la loro madre<br/>
e sarai come un figlio dell’Altissimo,<br/>
ed egli ti amerà più di tua madre.</p>
  <p class="testo_rientrato"><sup id="toc_92">11</sup>La sapienza esalta i suoi figli<br/>
e si prende cura di quanti la cercano.<br/> <sup id="toc_93">12</sup>Chi la ama ama la vita,<br/>
quanti la cercano solleciti saranno ricolmi di gioia.<br/> <sup id="toc_94">13</sup>Chi la possiede erediterà la gloria,<br/>
qualunque cosa intraprenda, il Signore lo benedice.<br/> <sup id="toc_95">14</sup>Coloro che la venerano rendono culto al Santo,<br/>
e il Signore ama coloro che la amano.<br/> <sup id="toc_96">15</sup>Chi l’ascolta giudica con equità;<br/>
chi le presta attenzione vivrà tranquillo.<br/> <sup id="toc_97">16</sup>Chi confida in lei la otterrà in eredità;<br/>
i suoi discendenti ne conserveranno il possesso.<br/> <sup id="toc_98">17</sup>Dapprima lo condurrà per luoghi tortuosi,<br/>
gli incuterà timore e paura,<br/>
lo tormenterà con la sua disciplina,<br/>
finché possa fidarsi di lui,<br/>
e lo abbia provato con i suoi decreti;<br/> <sup id="toc_99">18</sup>ma poi lo ricondurrà sulla retta via<br/>
e gli manifesterà i propri segreti.<br/> <sup id="toc_100">19</sup>Se egli batte una falsa strada, lo lascerà andare<br/>
e l’abbandonerà in balìa del suo destino.</p>
  <p class="testo_rientrato"><sup id="toc_101">20</sup>Figlio, bada alle circostanze e guàrdati dal male<br/>
così non ti vergognerai di te stesso.<br/> <sup id="toc_102">21</sup>C’è una vergogna che porta al peccato<br/>
e c’è una vergogna che è onore e grazia.<br/> <sup id="toc_103">22</sup>Non usare riguardi a tuo danno<br/>
e non vergognarti a tua rovina.<br/> <sup id="toc_104">23</sup>Non astenerti dal parlare nel momento opportuno,<br/>
non nascondere la tua sapienza.<br/> <sup id="toc_105">24</sup>Difatti dalla parola si riconosce la sapienza<br/>
e l’istruzione dai detti della lingua.<br/> <sup id="toc_106">25</sup>Non contraddire alla verità,<br/>
ma vergògnati della tua ignoranza.<br/> <sup id="toc_107">26</sup>Non arrossire di confessare i tuoi peccati,<br/>
non opporti alla corrente di un fiume.<br/> <sup id="toc_108">27</sup>Non sottometterti a un uomo stolto,<br/>
e non essere parziale a favore di un potente.<br/> <sup id="toc_109">28</sup>Lotta sino alla morte per la verità<br/>
e il Signore Dio combatterà per te.<br/> <sup id="toc_110">29</sup>Non essere arrogante nel tuo linguaggio,<br/>
fiacco e indolente invece nelle opere.<br/> <sup id="toc_111">30</sup>Non essere come un leone in casa tua,<br/>
sospettoso con i tuoi dipendenti.<br/> <sup id="toc_112">31</sup>La tua mano non sia tesa per prendere<br/>
e chiusa invece nel restituire.</p>
  <h3 id="toc_113">5</h3>
  <p class="testo_rientrato"><sup id="toc_114">1</sup>Non confidare nelle tue ricchezze<br/>
e non dire: “Questo mi basta”.<br/> <sup id="toc_115">2</sup>Non seguire il tuo istinto e la tua forza,<br/>
assecondando le passioni del tuo cuore.<br/> <sup id="toc_116">3</sup>Non dire: “Chi mi dominerà?”,<br/>
perché il Signore senza dubbio farà giustizia.<br/> <sup id="toc_117">4</sup>Non dire: “Ho peccato, e che cosa mi è successo?”,<br/>
perché il Signore è paziente.<br/> <sup id="toc_118">5</sup>Non esser troppo sicuro del perdono<br/>
tanto da aggiungere peccato a peccato.<br/> <sup id="toc_119">6</sup>Non dire: “La sua misericordia è grande;<br/>
mi perdonerà i molti peccati”,<br/>
perché presso di lui ci sono misericordia e ira,<br/>
il suo sdegno si riverserà sui peccatori.<br/> <sup id="toc_120">7</sup>Non aspettare a convertirti al Signore<br/>
e non rimandare di giorno in giorno,<br/>
poiché improvvisa scoppierà l’ira del Signore<br/>
e al tempo del castigo sarai annientato.<br/> <sup id="toc_121">8</sup>Non confidare in ricchezze ingiuste,<br/>
perché non ti gioveranno nel giorno della sventura.</p>
  <p class="testo_rientrato"><sup id="toc_122">9</sup>Non ventilare il grano a qualsiasi vento<br/>
e non camminare su qualsiasi sentiero.<br/> <sup id="toc_123">10</sup>Sii costante nel tuo sentimento,<br/>
e unica sia la tua parola.<br/> <sup id="toc_124">11</sup>Sii pronto nell’ascoltare,<br/>
lento nel proferire una risposta.<br/> <sup id="toc_125">12</sup>Se conosci una cosa, rispondi al tuo prossimo;<br/>
altrimenti mettiti la mano sulla bocca.<br/> <sup id="toc_126">13</sup>Nel parlare ci può essere onore o disonore;<br/>
la lingua dell’uomo è la sua rovina.<br/> <sup id="toc_127">14</sup>Non meritare il titolo di calunniatore<br/>
e non tendere insidie con la lingua,<br/>
poiché la vergogna è per il ladro<br/>
e una condanna severa per l’uomo falso.<br/> <sup id="toc_128">15</sup>Non far male né molto né poco,<br/>
e da amico non divenire nemico,</p>
  <h3 id="toc_129">6</h3>
  <p class="testo_rientrato"><sup id="toc_130">1</sup>perché un cattivo nome si attira vergogna e disprezzo;<br/>
così accade al peccatore, falso nelle sue parole.<br/> <sup id="toc_131">2</sup>Non ti abbandonare alla tua passione,<br/>
perché non ti strazi come un toro furioso;<br/> <sup id="toc_132">3</sup>divorerà le tue foglie e tu perderai i tuoi frutti,<br/>
sì da renderti come un legno secco.<br/> <sup id="toc_133">4</sup>Una passione malvagia rovina chi la possiede<br/>
e lo fa oggetto di scherno per i nemici.</p>
  <p class="testo_rientrato"><sup id="toc_134">5</sup>Una bocca amabile moltiplica gli amici,<br/>
un linguaggio gentile attira i saluti.<br/> <sup id="toc_135">6</sup>Siano in molti coloro che vivono in pace con te,<br/>
ma i tuoi consiglieri uno su mille.<br/> <sup id="toc_136">7</sup>Se intendi farti un amico, mettilo alla prova;<br/>
e non fidarti subito di lui.<br/> <sup id="toc_137">8</sup>C’è infatti chi è amico quando gli fa comodo,<br/>
ma non resiste nel giorno della tua sventura.<br/> <sup id="toc_138">9</sup>C’è anche l’amico che si cambia in nemico<br/>
e scoprirà a tuo disonore i vostri litigi.<br/> <sup id="toc_139">10</sup>C’è l’amico compagno a tavola,<br/>
ma non resiste nel giorno della tua sventura.<br/> <sup id="toc_140">11</sup>Nella tua fortuna sarà come un altro te stesso,<br/>
e parlerà liberamente con i tuoi familiari.<br/> <sup id="toc_141">12</sup>Ma se sarai umiliato, si ergerà contro di te<br/>
e dalla tua presenza si nasconderà.<br/> <sup id="toc_142">13</sup>Tieniti lontano dai tuoi nemici,<br/>
e dai tuoi amici guàrdati.<br/> <sup id="toc_143">14</sup>Un amico fedele è una protezione potente,<br/>
chi lo trova, trova un tesoro.<br/> <sup id="toc_144">15</sup>Per un amico fedele, non c’è prezzo,<br/>
non c’è peso per il suo valore.<br/> <sup id="toc_145">16</sup>Un amico fedele è un balsamo di vita,<br/>
lo troveranno quanti temono il Signore.<br/> <sup id="toc_146">17</sup>Chi teme il Signore è costante nella sua amicizia,<br/>
perché come uno è, così sarà il suo amico.</p>
  <p class="testo_rientrato"><sup id="toc_147">18</sup>Figlio, sin dalla giovinezza medita la disciplina,<br/>
conseguirai la sapienza fino alla canizie.<br/> <sup id="toc_148">19</sup>Accòstati ad essa come chi ara e chi semina<br/>
e attendi i suoi ottimi frutti;<br/>
poiché faticherai un po’ per coltivarla,<br/>
ma presto mangerai dei suoi prodotti.<br/> <sup id="toc_149">20</sup>Essa è davvero aspra per gli stolti,<br/>
l’uomo senza coraggio non ci resiste;<br/> <sup id="toc_150">21</sup>per lui peserà come una pietra di prova,<br/>
non tarderà a gettarla via.<br/> <sup id="toc_151">22</sup>La sapienza infatti è come dice il suo nome,<br/>
ma non a molti essa è chiara.<br/> <sup id="toc_152">23</sup>Ascolta, figlio, e accetta il mio parere;<br/>
non rigettare il mio consiglio.<br/> <sup id="toc_153">24</sup>Introduci i tuoi piedi nei suoi ceppi,<br/>
il collo nella sua catena.<br/> <sup id="toc_154">25</sup>Piega la tua spalla e portala,<br/>
non disdegnare i suoi legami.<br/> <sup id="toc_155">26</sup>Avvicìnati ad essa con tutta l’anima<br/>
e con tutta la tua forza resta nelle sue vie.<br/> <sup id="toc_156">27</sup>Seguine le orme e cercala, ti si manifesterà;<br/>
e una volta raggiunta, non lasciarla.<br/> <sup id="toc_157">28</sup>Alla fine troverai in lei il riposo,<br/>
ed essa ti si cambierà in gioia.<br/> <sup id="toc_158">29</sup>I suoi ceppi saranno per te una protezione potente,<br/>
le sue catene una veste di gloria.<br/> <sup id="toc_159">30</sup>Un ornamento d’oro ha su di sé,<br/>
i suoi legami sono fili di porpora violetta.<br/> <sup id="toc_160">31</sup>Te ne rivestirai come di una veste di gloria,<br/>
te ne cingerai come di una corona magnifica.<br/> <sup id="toc_161">32</sup>Se lo vuoi, figlio, diventerai saggio;<br/>
applicandoti totalmente, diventerai abile.<br/> <sup id="toc_162">33</sup>Se ti è caro ascoltare, imparerai;<br/>
se porgerai l’orecchio, sarai saggio.<br/> <sup id="toc_163">34</sup>Frequenta le riunioni degli anziani;<br/>
qualcuno è saggio? Unisciti a lui.<br/> <sup id="toc_164">35</sup>Ascolta volentieri ogni parola divina<br/>
e le massime sagge non ti sfuggano.<br/> <sup id="toc_165">36</sup>Se vedi una persona saggia, va’ presto da lei;<br/>
il tuo piede logori i gradini della sua porta.<br/> <sup id="toc_166">37</sup>Rifletti sui precetti del Signore,<br/>
medita sempre sui suoi comandamenti;<br/>
egli renderà saldo il tuo cuore,<br/>
e il tuo desiderio di sapienza sarà soddisfatto.</p>
  <h3 id="toc_167">7</h3>
  <p class="testo_rientrato"><sup id="toc_168">1</sup>Non fare il male, perché il male non ti prenda.<br/> <sup id="toc_169">2</sup>Allontànati dall’iniquità ed essa si allontanerà da te.<br/> <sup id="toc_170">3</sup>Figlio, non seminare nei solchi dell’ingiustizia<br/>
per non raccoglierne sette volte tanto.<br/> <sup id="toc_171">4</sup>Non domandare al Signore il potere<br/>
né al re un posto di onore.<br/> <sup id="toc_172">5</sup>Non farti giusto davanti al Signore<br/>
né saggio davanti al re.<br/> <sup id="toc_173">6</sup>Non cercare di divenire giudice,<br/>
che poi ti manchi la forza di estirpare l’ingiustizia;<br/>
altrimenti temeresti alla presenza del potente<br/>
e getteresti una macchia sulla tua dirittura.<br/> <sup id="toc_174">7</sup>Non offendere l’assemblea della città<br/>
e non degradarti in mezzo al popolo.<br/> <sup id="toc_175">8</sup>Non ti impigliare due volte nel peccato,<br/>
perché neppure di uno resterai impunito.<br/> <sup id="toc_176">9</sup>Non dire: “Egli guarderà all’abbondanza dei miei doni,<br/>
e quando farò l’offerta al Dio altissimo<br/>
egli l’accetterà”.<br/> <sup id="toc_177">10</sup>Non mancar di fiducia nella tua preghiera<br/>
e non trascurare di fare elemosina.<br/> <sup id="toc_178">11</sup>Non deridere un uomo dall’animo amareggiato,<br/>
poiché c’è chi umilia e innalza.<br/> <sup id="toc_179">12</sup>Non fabbricare menzogne contro tuo fratello<br/>
e neppure qualcosa di simile contro l’amico.<br/> <sup id="toc_180">13</sup>Non volere in nessun modo ricorrere alla menzogna,<br/>
perché le sue conseguenze non sono buone.<br/> <sup id="toc_181">14</sup>Non parlar troppo nell’assemblea degli anziani<br/>
e non ripetere le parole della tua preghiera.<br/> <sup id="toc_182">15</sup>Non disprezzare il lavoro faticoso,<br/>
neppure l’agricoltura creata dall’Altissimo.<br/> <sup id="toc_183">16</sup>Non unirti alla moltitudine dei peccatori,<br/>
ricòrdati che la collera divina non tarderà.<br/> <sup id="toc_184">17</sup>Umilia profondamente la tua anima,<br/>
perché castigo dell’empio sono fuoco e vermi.<br/> <sup id="toc_185">18</sup>Non cambiare un amico per interesse,<br/>
né un fratello fedele per l’oro di Ofir.<br/> <sup id="toc_186">19</sup>Non disdegnare una sposa saggia e buona,<br/>
poiché la sua bontà val più dell’oro.<br/> <sup id="toc_187">20</sup>Non maltrattare uno schiavo che lavora fedelmente<br/>
né un mercenario che dà tutto se stesso.<br/> <sup id="toc_188">21</sup>Ami l’anima tua un servo saggio<br/>
e non ricusargli la libertà.</p>
  <p class="testo_rientrato"><sup id="toc_189">22</sup>Hai bestiame? Abbine cura;<br/>
se ti è utile, resti in tuo possesso.<br/> <sup id="toc_190">23</sup>Hai figli? Educali e sottomettili fin dalla giovinezza.<br/> <sup id="toc_191">24</sup>Hai figlie? Vigila sui loro corpi<br/>
e non mostrare loro un volto troppo indulgente.<br/> <sup id="toc_192">25</sup>Accasa una figlia e avrai compiuto un grande affare;<br/>
ma sposala a un uomo assennato.<br/> <sup id="toc_193">26</sup>Hai una moglie secondo il tuo cuore? Non ripudiarla;<br/>
ma di quella odiata non fidarti.</p>
  <p class="testo_rientrato"><sup id="toc_194">27</sup>Onora tuo padre con tutto il cuore<br/>
e non dimenticare i dolori di tua madre.<br/> <sup id="toc_195">28</sup>Ricorda che essi ti hanno generato;<br/>
che darai loro in cambio di quanto ti hanno dato?</p>
  <p class="testo_rientrato"><sup id="toc_196">29</sup>Temi con tutta l’anima il Signore<br/>
e riverisci i suoi sacerdoti.<br/> <sup id="toc_197">30</sup>Ama con tutta la forza chi ti ha creato<br/>
e non trascurare i suoi ministri.<br/> <sup id="toc_198">31</sup>Temi il Signore e onora il sacerdote,<br/>
consegna la sua parte, come ti è stato comandato:<br/>
primizie, sacrifici espiatori, offerta delle spalle,<br/>
vittima di santificazione e primizie delle cose sante.</p>
  <p class="testo_rientrato"><sup id="toc_199">32</sup>Al povero stendi la tua mano,<br/>
perché sia perfetta la tua benedizione.<br/> <sup id="toc_200">33</sup>La tua generosità si estenda a ogni vivente<br/>
e al morto non negare la tua grazia.<br/> <sup id="toc_201">34</sup>Non evitare coloro che piangono<br/>
e con gli afflitti mòstrati afflitto.<br/> <sup id="toc_202">35</sup>Non indugiare a visitare un malato,<br/>
perché per questo sarai amato.<br/> <sup id="toc_203">36</sup>In tutte le tue opere ricordati della tua fine<br/>
e non cadrai mai nel peccato.</p>
  <h3 id="toc_204">8</h3>
  <p class="testo_rientrato"><sup id="toc_205">1</sup>Non litigare con un uomo potente<br/>
per non cadere poi nelle sue mani.<br/> <sup id="toc_206">2</sup>Non litigare con un uomo ricco,<br/>
perché egli non t’opponga il peso del suo danaro,<br/>
poiché l’oro ha corrotto molti<br/>
e ha fatto deviare il cuore dei re.<br/> <sup id="toc_207">3</sup>Non litigare con un uomo linguacciuto<br/>
e non aggiungere legna sul suo fuoco.<br/> <sup id="toc_208">4</sup>Non scherzare con l’ignorante,<br/>
perché non siano disprezzati i tuoi antenati.<br/> <sup id="toc_209">5</sup>Non insultare un uomo convertito dal peccato,<br/>
ricòrdati che siamo tutti degni di pena.<br/> <sup id="toc_210">6</sup>Non disprezzare un uomo quando è vecchio,<br/>
perché anche di noi alcuni invecchieranno.<br/> <sup id="toc_211">7</sup>Non gioire per la morte di qualcuno;<br/>
ricòrdati che tutti moriremo.</p>
  <p class="testo_rientrato"><sup id="toc_212">8</sup>Non disdegnare i discorsi dei saggi,<br/>
medita piuttosto le loro massime,<br/>
perché da essi imparerai la dottrina<br/>
e potrai essere a servizio dei grandi.<br/> <sup id="toc_213">9</sup>Non trascurare i discorsi dei vecchi,<br/>
perché anch’essi hanno imparato dai loro padri;<br/>
da essi imparerai l’accorgimento<br/>
e come rispondere a tempo opportuno.</p>
  <p class="testo_rientrato"><sup id="toc_214">10</sup>Non attizzare le braci del peccatore,<br/>
per non bruciare nel fuoco della sua fiamma.<br/> <sup id="toc_215">11</sup>Non ritirarti dalla presenza del violento,<br/>
perché egli non ponga un agguato contro di te.<br/> <sup id="toc_216">12</sup>Non imprestare a un uomo più forte di te;<br/>
quello che gli hai prestato, consideralo come perduto.<br/> <sup id="toc_217">13</sup>Non garantire oltre la tua possibilità;<br/>
se hai garantito, preòccupati di soddisfare.<br/> <sup id="toc_218">14</sup>Non muovere causa a un giudice,<br/>
perché giudicheranno in suo favore secondo il suo parere.<br/> <sup id="toc_219">15</sup>Con un avventuriero non metterti in viaggio,<br/>
per paura che ti diventi insopportabile;<br/>
egli agirà secondo il suo capriccio<br/>
e andrai con lui in rovina per la sua insipienza.<br/> <sup id="toc_220">16</sup>Non litigare con un irascibile<br/>
e non traversare con lui un luogo solitario,<br/>
perché ai suoi occhi il sangue è come nulla,<br/>
dove non c’è possibilità di aiuto ti assalirà.<br/> <sup id="toc_221">17</sup>Non consigliarti con lo stolto,<br/>
perché non saprà mantenere un segreto.<br/> <sup id="toc_222">18</sup>Davanti a uno straniero non fare nulla di riservato,<br/>
perché non sai che cosa ne seguirà.<br/> <sup id="toc_223">19</sup>Con un uomo qualsiasi non aprire il tuo cuore<br/>
ed egli non abbia a portar via il tuo bene.</p>
  <h3 id="toc_224">9</h3>
  <p class="testo_rientrato"><sup id="toc_225">1</sup>Non essere geloso della sposa amata,<br/>
per non inculcarle malizia a tuo danno.<br/> <sup id="toc_226">2</sup>Non dare l’anima tua alla tua donna,<br/>
sì che essa s’imponga sulla tua forza.<br/> <sup id="toc_227">3</sup>Non incontrarti con una donna cortigiana,<br/>
che non abbia a cadere nei suoi lacci.<br/> <sup id="toc_228">4</sup>Non frequentare una cantante,<br/>
per non esser preso dalle sue moine.<br/> <sup id="toc_229">5</sup>Non fissare il tuo sguardo su una vergine,<br/>
per non essere coinvolto nei suoi castighi.<br/> <sup id="toc_230">6</sup>Non dare l’anima tua alle prostitute,<br/>
per non perderci il patrimonio.<br/> <sup id="toc_231">7</sup>Non curiosare nelle vie della città,<br/>
non aggirarti nei suoi luoghi solitari.<br/> <sup id="toc_232">8</sup>Distogli l’occhio da una donna bella,<br/>
non fissare una bellezza che non ti appartiene.<br/>
Per la bellezza di una donna molti sono periti;<br/>
per essa l’amore brucia come fuoco.<br/> <sup id="toc_233">9</sup>Non sederti mai accanto a una donna sposata,<br/>
non frequentarla per bere insieme con lei<br/>
perché il tuo cuore non si innamori di lei<br/>
e per la tua passione tu non scivoli nella rovina.</p>
  <p class="testo_rientrato"><sup id="toc_234">10</sup>Non abbandonare un vecchio amico,<br/>
perché quello recente non è uguale a lui.<br/>
Vino nuovo, amico nuovo;<br/>
quando sarà invecchiato, lo berrai con piacere.<br/> <sup id="toc_235">11</sup>Non invidiare la gloria del peccatore,<br/>
perché non sai quale sarà la sua fine.<br/> <sup id="toc_236">12</sup>Non compiacerti del benessere degli empi,<br/>
ricòrdati che non giungeranno agli inferi impuniti.<br/> <sup id="toc_237">13</sup>Tieniti lontano dall’uomo che ha il potere di uccidere<br/>
e non sperimenterai il timore della morte.<br/>
Se l’avvicini, sta’ attento a non sbagliare<br/>
perché egli non ti tolga la vita;<br/>
sappi che cammini in mezzo ai lacci<br/>
e ti muovi sull’orlo delle mura cittadine.<br/> <sup id="toc_238">14</sup>Rispondi come puoi al prossimo<br/>
e consìgliati con i saggi.<br/> <sup id="toc_239">15</sup>Conversa con uomini assennati<br/>
e ogni tuo colloquio sia sulle leggi dell’Altissimo.<br/> <sup id="toc_240">16</sup>Tuoi commensali siano gli uomini giusti,<br/>
il tuo vanto sia nel timore del Signore.<br/> <sup id="toc_241">17</sup>Un lavoro per mano di esperti viene lodato,<br/>
ma il capo del popolo è saggio per il parlare.<br/> <sup id="toc_242">18</sup>Un uomo linguacciuto è il terrore della sua città,<br/>
chi non sa controllar le parole sarà detestato.</p>
  <h3 id="toc_243">10</h3>
  <p class="testo_rientrato"><sup id="toc_244">1</sup>Un governatore saggio educa il suo popolo,<br/>
l’autorità di un uomo assennato sarà ben ordinata.<br/> <sup id="toc_245">2</sup>Quale il governatore del popolo, tali i suoi ministri;<br/>
quale il capo di una città, tali tutti gli abitanti.<br/> <sup id="toc_246">3</sup>Un re senza formazione rovinerà il suo popolo;<br/>
una città prospererà per il senno dei capi.<br/> <sup id="toc_247">4</sup>Il governo del mondo è nelle mani del Signore;<br/>
egli vi susciterà al momento giusto l’uomo adatto.<br/> <sup id="toc_248">5</sup>Il successo dell’uomo è nelle mani del Signore,<br/>
che investirà il magistrato della sua autorità.</p>
  <p class="testo_rientrato"><sup id="toc_249">6</sup>Non crucciarti con il tuo prossimo per un torto qualsiasi;<br/>
non far nulla in preda all’ira.<br/> <sup id="toc_250">7</sup>Odiosa al Signore e agli uomini è la superbia,<br/>
all’uno e agli altri è in abominio l’ingiustizia.<br/> <sup id="toc_251">8</sup>L’impero passa da un popolo a un altro<br/>
a causa delle ingiustizie, delle violenze e delle ricchezze.<br/> <sup id="toc_252">9</sup>Perché mai si insuperbisce chi è terra e cenere?<br/>
Anche da vivo le sue viscere sono ripugnanti.<br/> <sup id="toc_253">10</sup>La malattia è lunga, il medico se la ride;<br/>
chi oggi è re, domani morirà.<br/> <sup id="toc_254">11</sup>Quando l’uomo muore eredita insetti, belve e vermi.<br/> <sup id="toc_255">12</sup>Principio della superbia umana è allontanarsi dal Signore,<br/>
tenere il proprio cuore lontano da chi l’ha creato.<br/> <sup id="toc_256">13</sup>Principio della superbia infatti è il peccato;<br/>
chi vi si abbandona diffonde intorno a sé l’abominio.<br/>
Per questo il Signore rende incredibili i suoi castighi<br/>
e lo flagella sino a finirlo.<br/> <sup id="toc_257">14</sup>Il Signore ha abbattuto il trono dei potenti,<br/>
al loro posto ha fatto sedere gli umili.<br/> <sup id="toc_258">15</sup>Il Signore ha estirpato le radici delle nazioni,<br/>
al loro posto ha piantato gli umili.<br/> <sup id="toc_259">16</sup>Il Signore ha sconvolto le regioni delle nazioni,<br/>
e le ha distrutte fin dalle fondamenta della terra.<br/> <sup id="toc_260">17</sup>Le ha estirpate e annientate,<br/>
ha fatto scomparire dalla terra il loro ricordo.<br/> <sup id="toc_261">18</sup>Non è fatta per gli uomini la superbia,<br/>
né per i nati di donna l’arroganza.</p>
  <p class="testo_rientrato"><sup id="toc_262">19</sup>Quale stirpe è onorata? La stirpe dell’uomo.<br/>
Quale stirpe è onorata? Coloro che temono il Signore.<br/> <sup id="toc_263">20</sup>Quale stirpe è ignobile? La stirpe dell’uomo.<br/>
Quale stirpe è ignobile?<br/>
Coloro che trasgrediscono i comandamenti.<br/> <sup id="toc_264">21</sup>Tra i fratelli è onorato il loro capo,<br/>
ma coloro che temono il Signore lo sono ai suoi occhi.<br/> <sup id="toc_265">22</sup>Uno ricco, onorato o povero,<br/>
ponga il proprio vanto nel timore del Signore.<br/> <sup id="toc_266">23</sup>Non è giusto disprezzare un povero assennato<br/>
e non conviene esaltare un uomo peccatore.<br/> <sup id="toc_267">24</sup>Il nobile, il giudice e il potente sono onorati;<br/>
ma nessuno di loro è più grande di chi teme il Signore.<br/> <sup id="toc_268">25</sup>Uomini liberi serviranno un servo sapiente;<br/>
un uomo intelligente non mormora per questo.</p>
  <p class="testo_rientrato"><sup id="toc_269">26</sup>Non fare il saccente nel compiere il tuo lavoro<br/>
e non gloriarti al momento del bisogno.<br/> <sup id="toc_270">27</sup>Meglio uno che lavora e abbonda di tutto<br/>
che chi va in giro vantandosi e manca di cibo.<br/> <sup id="toc_271">28</sup>Figlio, con modestia glorifica l’anima tua<br/>
e rendile onore secondo che merita.<br/> <sup id="toc_272">29</sup>Chi darà ragione a uno che si dà torto da sé?<br/>
Chi stimerà uno che si disprezza?<br/> <sup id="toc_273">30</sup>Un povero è onorato per la sua scienza,<br/>
un ricco è onorato per la sua ricchezza.<br/> <sup id="toc_274">31</sup>Chi è onorato nella povertà,<br/>
quanto più lo sarà nella ricchezza?<br/>
Chi è disprezzato nella ricchezza,<br/>
quanto più lo sarà nella povertà?</p>
  <h3 id="toc_275">11</h3>
  <p class="testo_rientrato"><sup id="toc_276">1</sup>La sapienza dell’umile gli farà tenere alta la testa,<br/>
gli permetterà di sedere tra i grandi.<br/> <sup id="toc_277">2</sup>Non lodare un uomo per la sua bellezza<br/>
e non detestare un uomo per il suo aspetto.<br/> <sup id="toc_278">3</sup>L’ape è piccola tra gli esseri alati,<br/>
ma il suo prodotto ha il primato fra i dolci sapori.<br/> <sup id="toc_279">4</sup>Non ti vantare per le vesti che indossi<br/>
e non insuperbirti nel giorno della gloria,<br/>
poiché stupende sono le opere del Signore,<br/>
eppure sono nascoste agli uomini le opere sue.<br/> <sup id="toc_280">5</sup>Molti sovrani sedettero sulla polvere<br/>
e uno sconosciuto cinse il loro diadema.<br/> <sup id="toc_281">6</sup>Molti potenti furono umiliati profondamente;<br/>
uomini illustri furono consegnati in potere altrui.</p>
  <p class="testo_rientrato"><sup id="toc_282">7</sup>Non biasimare prima di avere indagato,<br/>
prima rifletti e quindi condanna.<br/> <sup id="toc_283">8</sup>Non rispondere prima di avere ascoltato,<br/>
in mezzo ai discorsi non intrometterti.<br/> <sup id="toc_284">9</sup>Per una cosa di cui non hai bisogno non litigare,<br/>
non immischiarti nelle liti dei peccatori.<br/> <sup id="toc_285">10</sup>Figlio, la tua attività non abbracci troppe cose;<br/>
se esageri, non sarai esente da colpa;<br/>
anche se corri, non arriverai<br/>
e non riuscirai a scampare con la fuga.<br/>
C’è chi lavora, fatica e si affanna:<br/>
eppure resta tanto più indietro.</p>
  <p class="testo_rientrato"><sup id="toc_286">12</sup>C’è chi è debole e ha bisogno di soccorso,<br/>
chi è privo di beni e ricco di miseria:<br/>
eppure il Signore lo guarda con benevolenza,<br/>
lo solleva dalla sua bassezza<br/> <sup id="toc_287">13</sup>e lo fa stare a testa alta, sì che molti ne sono stupiti.<br/> <sup id="toc_288">14</sup>Bene e male, vita e morte,<br/>
povertà e ricchezza, tutto proviene dal Signore.<br/> <sup id="toc_289">15</sup>Sapienza, senno e conoscenza della legge vengono dal Signore;<br/>
carità e rettitudine sono dono del Signore.<br/> <sup id="toc_290">16</sup>Errore e tenebre sono per gli empi<br/>
e il male resta per i malvagi.<br/> <sup id="toc_291">17</sup>Il dono del Signore è assicurato ai pii<br/>
e il suo favore li rende felici per sempre.<br/> <sup id="toc_292">18</sup>C’è chi è ricco a forza di attenzione e di risparmio;<br/>
ed ecco la parte della sua ricompensa:<br/> <sup id="toc_293">19</sup>mentre dice: “Ho trovato riposo;<br/>
ora mi godrò i miei beni”,<br/>
non sa quanto tempo ancora trascorrerà;<br/>
lascerà tutto ad altri e morirà.<br/> <sup id="toc_294">20</sup>Sta’ fermo al tuo impegno e fanne la tua vita,<br/>
invecchia compiendo il tuo lavoro.<br/> <sup id="toc_295">21</sup>Non ammirare le opere del peccatore,<br/>
confida nel Signore e persevera nella fatica,<br/>
perché è facile per il Signore<br/>
arricchire un povero all’improvviso.<br/> <sup id="toc_296">22</sup>La benedizione del Signore è la ricompensa del pio;<br/>
in un istante Dio farà sbocciare la sua benedizione.<br/> <sup id="toc_297">23</sup>Non dire: “Di che cosa ho bisogno<br/>
e di quali beni disporrò d’ora innanzi?”.<br/> <sup id="toc_298">24</sup>Non dire: “Ho quanto mi occorre;<br/>
che cosa potrà ormai capitarmi di male?”.<br/> <sup id="toc_299">25</sup>Nel tempo della prosperità si dimentica la sventura;<br/>
nel tempo della sventura non si ricorda la prosperità.<br/> <sup id="toc_300">26</sup>È facile per il Signore nel giorno della morte<br/>
rendere all’uomo secondo la sua condotta.<br/> <sup id="toc_301">27</sup>L’infelicità di un’ora fa dimenticare il benessere;<br/>
alla morte di un uomo si rivelano le sue opere.<br/> <sup id="toc_302">28</sup>Prima della fine non chiamare nessuno beato;<br/>
un uomo si conosce veramente alla fine.</p>
  <p class="testo_rientrato"><sup id="toc_303">29</sup>Non portare in casa qualsiasi persona,<br/>
perché sono molte le insidie del fraudolento.<br/> <sup id="toc_304">30</sup>Una pernice da richiamo in gabbia, tale il cuore del superbo;<br/>
come una spia egli attende la tua caduta.<br/> <sup id="toc_305">31</sup>Cambiando il bene in male tende insidie,<br/>
troverà difetti anche nelle cose migliori.<br/> <sup id="toc_306">32</sup>Con una scintilla di fuoco si riempie il braciere,<br/>
il peccatore sta in agguato per spargere sangue.<br/> <sup id="toc_307">33</sup>Guàrdati dal malvagio, poiché egli il male prepara,<br/>
che non contamini per sempre anche te.<br/> <sup id="toc_308">34</sup>Ospita un estraneo, ti metterà sottosopra ogni cosa<br/>
e ti renderà estraneo ai tuoi.</p>
  <h3 id="toc_309">12</h3>
  <p class="testo_rientrato"><sup id="toc_310">1</sup>Se fai il bene, sappi a chi lo fai;<br/>
così avrai una ricompensa per i tuoi benefici.<br/> <sup id="toc_311">2</sup>Fa’ il bene al pio e ne avrai il contraccambio,<br/>
se non da lui, certo dall’Altissimo.<br/> <sup id="toc_312">3</sup>Nessun beneficio a chi si ostina nel male<br/>
né a chi rifiuta di fare l’elemosina.<br/> <sup id="toc_313">4</sup>Dà al pio e non aiutare il peccatore.<br/> <sup id="toc_314">5</sup>Benefica il misero e non dare all’empio,<br/>
impedisci che gli diano il pane e tu non dargliene,<br/>
perché egli non ne usi per dominarti;<br/>
difatti tu riceverai il male in doppia misura<br/>
per tutti i benefici che gli avrai fatto.<br/> <sup id="toc_315">6</sup>Poiché anche l’Altissimo odia i peccatori<br/>
e farà giustizia degli empi.<br/> <sup id="toc_316">7</sup>Dà al buono e non aiutare il peccatore.</p>
  <p class="testo_rientrato"><sup id="toc_317">8</sup>L’amico non si può riconoscere nella prosperità,<br/>
ma nell’avversità il nemico non si nasconderà.<br/> <sup id="toc_318">9</sup>Quando uno prospera, i suoi nemici sono nel dolore;<br/>
ma quando uno è infelice, anche l’amico se ne separa.<br/> <sup id="toc_319">10</sup>Non fidarti mai del tuo nemico,<br/>
poiché, come il metallo s’arrugginisce, così la sua malvagità.<br/> <sup id="toc_320">11</sup>Anche se si abbassa e cammina curvo,<br/>
sta’ attento e guardati da lui;<br/>
compòrtati con lui come chi pulisce uno specchio<br/>
e ti accorgerai che la sua ruggine non resiste a lungo.<br/> <sup id="toc_321">12</sup>Non metterlo al tuo fianco,<br/>
perché non ti rovesci e si ponga al tuo posto,<br/>
non farlo sedere alla tua destra,<br/>
perché non ricerchi la tua sedia,<br/>
e alla fine tu conosca la verità delle mie parole<br/>
e senta rimorso per i miei detti.<br/> <sup id="toc_322">13</sup>Chi avrà pietà di un incantatore morso da un serpente<br/>
e di quanti si avvicinano alle belve?<br/> <sup id="toc_323">14</sup>Così capita a chi si associa a un peccatore<br/>
e s’imbratta dei suoi misfatti.<br/> <sup id="toc_324">15</sup>Per un momento rimarrà con te,<br/>
ma se cadi, egli non reggerà più.<br/>
Il nemico ha il dolce sulle labbra,<br/>
ma in cuore medita di gettarti in una fossa.<br/>
Il nemico avrà lacrime agli occhi,<br/>
ma se troverà l’occasione, non si sazierà del tuo sangue.<br/> <sup id="toc_325">17</sup>Se ti capiterà il male, egli sarà là per il primo<br/>
e, con il pretesto di aiutarti, ti prenderà per il tallone.<br/> <sup id="toc_326">18</sup>Scuoterà il capo e batterà le mani,<br/>
poi bisbigliando a lungo cambierà faccia.</p>
  <h3 id="toc_327">13</h3>
  <p class="testo_rientrato"><sup id="toc_328">1</sup>Chi maneggia la pece si sporca,<br/>
chi frequenta il superbo diviene simile a lui.<br/> <sup id="toc_329">2</sup>Non portare un peso troppo grave,<br/>
non associarti ad uno più forte e più ricco di te.<br/>
Come una pentola di coccio farà società con una caldaia?<br/>
Questa l’urterà e quella andrà in frantumi.<br/> <sup id="toc_330">3</sup>Il ricco commette ingiustizia e per di più grida forte,<br/>
il povero riceve ingiustizia e per di più deve scusarsi.<br/> <sup id="toc_331">4</sup>Se puoi essergli utile, approfitterà di te;<br/>
se hai bisogno, ti abbandonerà.<br/> <sup id="toc_332">5</sup>Se possiedi, vivrà con te;<br/>
ti spoglierà e non ne avrà alcuna pena.<br/> <sup id="toc_333">6</sup>Ha bisogno di te? Ti imbroglierà, ti sorriderà<br/>
e ti darà una speranza, ti rivolgerà belle parole<br/>
e domanderà: “Di che cosa hai bisogno?”.<br/> <sup id="toc_334">7</sup>Ti farà arrossire con i suoi banchetti,<br/>
finché non ti avrà spremuto due o tre volte.<br/>
Alla fine ti deriderà; poi vedendoti ti eviterà<br/>
e scuoterà il capo davanti a te.<br/> <sup id="toc_335">8</sup>Sta’ attento a non lasciarti imbrogliare<br/>
né umiliare per la tua stoltezza.<br/> <sup id="toc_336">9</sup>Quando un potente ti chiama, allontànati;<br/>
egli ti chiamerà sempre di più.<br/> <sup id="toc_337">10</sup>Non essere invadente per non essere respinto,<br/>
ma non allontanarti troppo per non essere dimenticato.<br/> <sup id="toc_338">11</sup>Non credere di trattare alla pari con lui<br/>
e non fidarti delle sue molte parole;<br/> <sup id="toc_339">12</sup>con la sua molta loquacità ti metterà alla prova<br/>
e quasi sorridendo ti esaminerà.<br/> <sup id="toc_340">13</sup>Spietato chi non mantiene le parole,<br/>
non ti risparmierà maltrattamenti e catene.<br/> <sup id="toc_341">14</sup>Guardati e sta’ attento,<br/>
perché cammini insieme alla tua rovina.<br/> <sup id="toc_342">15</sup>Ogni creatura vivente ama il suo simile,<br/>
ogni uomo il suo vicino.<br/> <sup id="toc_343">16</sup>Ogni essere si accoppia secondo la sua specie;<br/>
l’uomo si associa a chi gli è simile.<br/> <sup id="toc_344">17</sup>Che cosa vi può essere in comune tra il lupo e l’agnello?<br/>
Lo stesso accade fra il peccatore e il pio.<br/> <sup id="toc_345">18</sup>Quale pace può esservi fra la iena e il cane?<br/>
Quale intesa tra il ricco e il povero?<br/> <sup id="toc_346">19</sup>Sono preda dei leoni gli ònagri nel deserto;<br/>
così pascolo dei ricchi sono i poveri.<br/> <sup id="toc_347">20</sup>La condizione umile è in abominio al superbo,<br/>
così il povero è in abominio al ricco.<br/> <sup id="toc_348">21</sup>Se il ricco vacilla, è sostenuto dagli amici;<br/>
se il povero cade, anche dagli amici è respinto.<br/> <sup id="toc_349">22</sup>Se cade il ricco, molti lo aiutano;<br/>
dice cose insulse? Eppure lo si felicita.<br/>
Se cade il povero, lo si rimprovera;<br/>
se dice cose assennate, non ci si bada.<br/> <sup id="toc_350">23</sup>Parla il ricco, tutti tacciono<br/>
ed esaltano fino alle nuvole il suo discorso.<br/>
Parla il povero e dicono: “Chi è costui?”.<br/>
Se inciampa, l’aiutano a cadere.<br/> <sup id="toc_351">24</sup>La ricchezza è buona, se è senza peccato;<br/>
la povertà è cattiva a detta dell’empio.<br/> <sup id="toc_352">25</sup>Il cuore dell’uomo cambia il suo volto<br/>
o in bene o in male.<br/> <sup id="toc_353">26</sup>Indice di un cuore buono è una faccia gioiosa,<br/>
ma la scoperta di proverbi è un lavoro ben faticoso.</p>
  <h3 id="toc_354">14</h3>
  <p class="testo_rientrato"><sup id="toc_355">1</sup>Beato l’uomo che non ha peccato con le parole<br/>
e non è tormentato dal rimorso dei peccati.<br/> <sup id="toc_356">2</sup>Beato chi non ha nulla da rimproverarsi<br/>
e chi non ha perduto la sua speranza.</p>
  <p class="testo_rientrato"><sup id="toc_357">3</sup>A un uomo gretto non conviene la ricchezza,<br/>
a che servono gli averi a un uomo avaro?<br/> <sup id="toc_358">4</sup>Chi accumula a forza di privazioni accumula per altri,<br/>
con i suoi beni faran festa gli estranei.<br/> <sup id="toc_359">5</sup>Chi è cattivo con se stesso con chi si mostrerà buono?<br/>
Non sa godere delle sue ricchezze.<br/> <sup id="toc_360">6</sup>Nessuno è peggiore di chi tormenta se stesso;<br/>
questa è la ricompensa della sua malizia.<br/> <sup id="toc_361">7</sup>Se fa il bene, lo fa per distrazione;<br/>
ma alla fine mostrerà la sua malizia.<br/> <sup id="toc_362">8</sup>È malvagio l’uomo dall’occhio invidioso;<br/>
volge altrove lo sguardo e disprezza la vita altrui.<br/> <sup id="toc_363">9</sup>L’occhio dell’avaro non si accontenta di una parte,<br/>
l’insana cupidigia inaridisce l’anima sua.<br/> <sup id="toc_364">10</sup>Un occhio cattivo è invidioso anche del pane<br/>
e sulla sua tavola esso manca.<br/> <sup id="toc_365">11</sup>Figlio, per quanto ti è possibile, tràttati bene<br/>
e presenta al Signore le offerte dovute.<br/> <sup id="toc_366">12</sup>Ricòrdati che la morte non tarderà<br/>
e il decreto degli inferi non t’è stato rivelato.<br/> <sup id="toc_367">13</sup>Prima di morire fa’ del bene all’amico,<br/>
secondo le tue possibilità sii con lui generoso.<br/> <sup id="toc_368">14</sup>Non privarti di un giorno felice;<br/>
non ti sfugga alcuna parte di un buon desiderio.<br/> <sup id="toc_369">15</sup>Forse non lascerai a un altro le tue sostanze<br/>
e le tue fatiche per esser divise fra gli eredi?<br/> <sup id="toc_370">16</sup>Regala e accetta regali, distrai l’anima tua,<br/>
perché negli inferi non c’è gioia da ricercare.<br/> <sup id="toc_371">17</sup>Ogni corpo invecchia come un abito,<br/>
è una legge da sempre: “Certo si muore!”.<br/> <sup id="toc_372">18</sup>Come foglie verdi su un albero frondoso:<br/>
le une lascia cadere, altre ne fa spuntare,<br/>
lo stesso avviene per le generazioni di carne e di sangue:<br/>
le une muoiono, altre ne nascono.<br/> <sup id="toc_373">19</sup>Ogni opera corruttibile scompare;<br/>
chi la compie se ne andrà con essa.</p>
  <p class="testo_rientrato"><sup id="toc_374">20</sup>Beato l’uomo che medita sulla sapienza<br/>
e ragiona con l’intelligenza,<br/>
e considera nel cuore le sue vie:<br/>
ne penetrerà con la mente i segreti.<br/> <sup id="toc_375">22</sup>La insegue come uno che segue una pista,<br/>
si apposta sui suoi sentieri.<br/> <sup id="toc_376">23</sup>Egli spia alle sue finestre<br/>
e starà ad ascoltare alla sua porta.<br/> <sup id="toc_377">24</sup>Fa sosta vicino alla sua casa<br/>
e fisserà un chiodo nelle sue pareti;<br/> <sup id="toc_378">25</sup>alzerà la propria tenda presso di essa<br/>
e si riparerà in un rifugio di benessere;<br/> <sup id="toc_379">26</sup>metterà i propri figli sotto la sua protezione<br/>
e sotto i suoi rami soggiornerà;<br/> <sup id="toc_380">27</sup>da essa sarà protetto contro il caldo,<br/>
egli abiterà all’ombra della sua gloria.</p>
  <h3 id="toc_381">15</h3>
  <p class="testo_rientrato"><sup id="toc_382">1</sup>Così agirà chi teme il Signore;<br/>
chi è fedele alla legge otterrà anche la sapienza.<br/> <sup id="toc_383">2</sup>Essa gli andrà incontro come una madre,<br/>
l’accoglierà come una vergine sposa;<br/> <sup id="toc_384">3</sup>lo nutrirà con il pane dell’intelligenza,<br/>
e l’acqua della sapienza gli darà da bere.<br/> <sup id="toc_385">4</sup>Egli si appoggerà su di lei e non vacillerà,<br/>
si affiderà a lei e non resterà confuso.<br/> <sup id="toc_386">5</sup>Essa l’innalzerà sopra i suoi compagni<br/>
e gli farà aprir bocca in mezzo all’assemblea;<br/> <sup id="toc_387">6</sup>egli troverà contentezza e una corona di gioia<br/>
e otterrà fama perenne.<br/> <sup id="toc_388">7</sup>Gli insensati non conseguiranno mai la sapienza,<br/>
i peccatori non la contempleranno mai.<br/> <sup id="toc_389">8</sup>Essa sta lontana dalla superbia,<br/>
i bugiardi non pensano ad essa.<br/> <sup id="toc_390">9</sup>La sua lode non s’addice alla bocca del peccatore,<br/>
perché non gli è stata concessa dal Signore.<br/> <sup id="toc_391">10</sup>La lode infatti va celebrata con sapienza;<br/>
è il Signore che la dirigerà.</p>
  <p class="testo_rientrato"><sup id="toc_392">11</sup>Non dire: “Mi son ribellato per colpa del Signore”,<br/>
perché ciò che egli detesta, non devi farlo.<br/> <sup id="toc_393">12</sup>Non dire: “Egli mi ha sviato”,<br/>
perché egli non ha bisogno di un peccatore.<br/> <sup id="toc_394">13</sup>Il Signore odia ogni abominio,<br/>
esso non è voluto da chi teme Dio.<br/> <sup id="toc_395">14</sup>Egli da principio creò l’uomo<br/>
e lo lasciò in balìa del suo proprio volere.<br/> <sup id="toc_396">15</sup>Se vuoi, osserverai i comandamenti;<br/>
l’essere fedele dipenderà dal tuo buonvolere.<br/> <sup id="toc_397">16</sup>Egli ti ha posto davanti il fuoco e l’acqua;<br/>
là dove vuoi stenderai la tua mano.<br/> <sup id="toc_398">17</sup>Davanti agli uomini stanno la vita e la morte;<br/>
a ognuno sarà dato ciò che a lui piacerà.<br/> <sup id="toc_399">18</sup>Grande infatti è la sapienza del Signore,<br/>
egli è onnipotente e vede tutto.<br/> <sup id="toc_400">19</sup>I suoi occhi su coloro che lo temono,<br/>
egli conosce ogni azione degli uomini.<br/> <sup id="toc_401">20</sup>Egli non ha comandato a nessuno di essere empio<br/>
e non ha dato a nessuno il permesso di peccare.</p>
  <h3 id="toc_402">16</h3>
  <p class="testo_rientrato"><sup id="toc_403">1</sup>Non desiderare una moltitudine di figli buoni a nulla,<br/>
non gioire per figli empi.<br/> <sup id="toc_404">2</sup>Se aumentano di numero non gioire,<br/>
se sono privi del timore del Signore.<br/> <sup id="toc_405">3</sup>Non confidare su una loro vita lunga<br/>
e non fondarti sul loro numero,<br/>
poiché è preferibile uno a mille<br/>
e morir senza figli che averne degli empi.<br/> <sup id="toc_406">4</sup>La città potrà ripopolarsi per opera di un solo assennato,<br/>
mentre la stirpe degli iniqui sarà distrutta.<br/> <sup id="toc_407">5</sup>Il mio occhio ha visto molte simili cose;<br/>
il mio orecchio ne ha sentite ancora più gravi.<br/> <sup id="toc_408">6</sup>Nell’assemblea dei peccatori un fuoco si accende,<br/>
contro un popolo ribelle è divampata l’ira.<br/> <sup id="toc_409">7</sup>Dio non perdonò agli antichi giganti,<br/>
che si erano ribellati per la loro forza.<br/> <sup id="toc_410">8</sup>Non risparmiò i concittadini di Lot,<br/>
che egli aveva in orrore per la loro superbia.<br/> <sup id="toc_411">9</sup>Non ebbe pietà di nazioni di perdizione,<br/>
che si erano esaltate per i loro peccati.<br/> <sup id="toc_412">10</sup>Così trattò i seicentomila uomini<br/>
che sono periti per l’ostinazione del loro cuore.<br/> <sup id="toc_413">11</sup>Ci fosse un solo uomo di dura cervice,<br/>
sarebbe strano se restasse impunito,<br/> <sup id="toc_414">12</sup>poiché misericordia e ira sono in Dio,<br/>
potente quando perdona e quando riversa l’ira.<br/> <sup id="toc_415">13</sup>Tanto grande la sua misericordia,<br/>
quanto grande la sua severità;<br/>
egli giudicherà l’uomo secondo le sue opere.<br/> <sup id="toc_416">14</sup>Non sfuggirà il peccatore con la sua rapina,<br/>
ma neppure la pazienza del pio sarà delusa.<br/> <sup id="toc_417">15</sup>Egli farà posto a tutta la sua generosità;<br/>
ciascuno sarà trattato secondo le sue opere.</p>
  <p class="testo_rientrato"><sup id="toc_418">16</sup>Non dire: “Mi terrò celato al Signore!<br/>
Chi penserà a me lassù?<br/> <sup id="toc_419">17</sup>Non sarò riconosciuto fra un popolo numeroso,<br/>
chi sarò io in mezzo a una creazione senza numero?”.<br/> <sup id="toc_420">18</sup>Ecco il cielo e il cielo dei cieli,<br/>
l’abisso e la terra sussultano quando egli appare.<br/> <sup id="toc_421">19</sup>Anche i monti e le fondamenta della terra<br/>
si scuotono di spavento quando egli li guarda.<br/> <sup id="toc_422">20</sup>Ma nessuno riflette su queste cose;<br/>
al suo modo di agire chi ci bada?<br/> <sup id="toc_423">21</sup>Anche la bufera che nessuno contempla,<br/>
e la maggior parte delle sue opere, sono nel mistero.<br/> <sup id="toc_424">22</sup>“Chi a Dio annunzierà le opere di giustizia?<br/>
Ovvero chi le attende? L’alleanza infatti è lontana”.<br/> <sup id="toc_425">23</sup>Tali cose pensa chi ha il cuore perverso;<br/>
lo stolto, appunto errando, pensa sciocchezze.</p>
  <p class="testo_rientrato"><sup id="toc_426">24</sup>Ascoltami, figlio, e impara la scienza;<br/>
e sii attento nel tuo cuore alle mie parole.<br/> <sup id="toc_427">25</sup>Manifesterò con esattezza la mia dottrina;<br/>
con cura annunzierò la scienza.<br/> <sup id="toc_428">26</sup>Nella creazione del Signore le sue opere sono fin dal principio,<br/>
e dalla loro origine ne separò le parti.<br/> <sup id="toc_429">27</sup>Egli ordinò per l’eternità le sue opere,<br/>
ne stabilì l’attività per le generazioni future.<br/>
Non hanno fame né si stancano,<br/>
eppure non interrompono il loro lavoro.<br/> <sup id="toc_430">28</sup>Nessuna di loro urta la sua vicina,<br/>
mai disubbidiranno ad un suo comando.<br/> <sup id="toc_431">29</sup>Dopo ciò il Signore riguardò sulla terra<br/>
e la riempì dei suoi doni.<br/> <sup id="toc_432">30</sup>Ne ricoprì la superficie con ogni genere di viventi<br/>
e ad essa faranno ritorno.</p>
  <h3 id="toc_433">17</h3>
  <p class="testo_rientrato"><sup id="toc_434">1</sup>Il Signore creò l’uomo dalla terra<br/>
e ad essa lo fa tornare di nuovo.<br/> <sup id="toc_435">2</sup>Egli assegnò agli uomini giorni contati e un tempo fissato,<br/>
diede loro il dominio di quanto è sulla terra.<br/> <sup id="toc_436">3</sup>Secondo la sua natura li rivestì di forza,<br/>
e a sua immagine li formò.<br/> <sup id="toc_437">4</sup>Egli infuse in ogni essere vivente il timore dell’uomo,<br/>
perché l’uomo dominasse sulle bestie e sugli uccelli.<br/> <sup id="toc_438">5</sup>Discernimento, lingua, occhi, orecchi e cuore<br/>
diede loro perché ragionassero.<br/> <sup id="toc_439">6</sup>Li riempì di dottrina e d’intelligenza,<br/>
e indicò loro anche il bene e il male.<br/> <sup id="toc_440">7</sup>Pose lo sguardo nei loro cuori<br/>
per mostrar loro la grandezza delle sue opere.<br/> <sup id="toc_441">8</sup>Loderanno il suo santo nome<br/>
per narrare la grandezza delle sue opere.<br/> <sup id="toc_442">9</sup>Inoltre pose davanti a loro la scienza<br/>
e diede loro in eredità la legge della vita.<br/> <sup id="toc_443">10</sup>Stabilì con loro un’alleanza eterna<br/>
e fece loro conoscere i suoi decreti.<br/> <sup id="toc_444">11</sup>I loro occhi contemplarono la grandezza della sua gloria,<br/>
i loro orecchi sentirono la magnificenza della sua voce.<br/> <sup id="toc_445">12</sup>Disse loro: “Guardatevi da ogni ingiustizia!”<br/>
e diede a ciascuno precetti verso il prossimo.</p>
  <p class="testo_rientrato"><sup id="toc_446">13</sup>Le loro vie sono sempre davanti a lui,<br/>
non restano nascoste ai suoi occhi.<br/> <sup id="toc_447">14</sup>Su ogni popolo mise un capo,<br/>
ma Israele è la porzione del Signore.<br/> <sup id="toc_448">15</sup>Tutte le loro opere sono davanti a lui come il sole,<br/>
i suoi occhi osservano sempre la loro condotta.<br/> <sup id="toc_449">16</sup>A lui non sono nascoste le loro ingiustizie,<br/>
tutti i loro peccati sono davanti al Signore.<br/> <sup id="toc_450">17</sup>La beneficenza dell’uomo è per lui come un sigillo,<br/>
egli serberà la generosità come la propria pupilla.<br/> <sup id="toc_451">18</sup>Alla fine si leverà e renderà loro la ricompensa,<br/>
riverserà su di loro il contraccambio.<br/> <sup id="toc_452">19</sup>Ma a chi si pente egli offre il ritorno,<br/>
consola quanti vengono meno nella pazienza.</p>
  <p class="testo_rientrato"><sup id="toc_453">20</sup>Ritorna al Signore e cessa di peccare,<br/>
prega davanti a lui e cessa di offendere.<br/> <sup id="toc_454">21</sup>Fa’ ritorno all’Altissimo e volta le spalle all’ingiustizia;<br/>
detesta interamente l’iniquità.<br/> <sup id="toc_455">22</sup>Negli inferi infatti chi loderà l’Altissimo,<br/>
al posto dei viventi e di quanti gli rendono lode?<br/> <sup id="toc_456">23</sup>Da un morto, che non è più, la riconoscenza si perde,<br/>
chi è vivo e sano loda il Signore.<br/> <sup id="toc_457">24</sup>Quanto è grande la misericordia del Signore,<br/>
il suo perdono per quanti si convertono a lui!<br/> <sup id="toc_458">25</sup>L’uomo non può avere tutto,<br/>
poiché un figlio dell’uomo non è immortale.<br/> <sup id="toc_459">26</sup>Che c’è di più luminoso del sole? Anch’esso scompare.<br/>
Così carne e sangue pensano al male.<br/> <sup id="toc_460">27</sup>Esso sorveglia le schiere dell’alto cielo,<br/>
ma gli uomini sono tutti terra e cenere.</p>
  <h3 id="toc_461">18</h3>
  <p class="testo_rientrato"><sup id="toc_462">1</sup>Colui che vive per sempre ha creato l’intero universo.<br/> <sup id="toc_463">2</sup>Il Signore soltanto è riconosciuto giusto.<br/> <sup id="toc_464">3</sup>A nessuno è possibile svelare le sue opere<br/>
e chi può indagare le sue grandezze?<br/> <sup id="toc_465">4</sup>La potenza della sua maestà chi potrà misurarla?<br/>
Chi riuscirà a narrare le sue misericordie?<br/> <sup id="toc_466">5</sup>Non c’è nulla da togliere e nulla da aggiungere;<br/>
non è possibile indagare le meraviglie del Signore.<br/> <sup id="toc_467">6</sup>Quando uno ha finito, allora comincia;<br/>
quando si ferma, allora rimane perplesso.</p>
  <p class="testo_rientrato"><sup id="toc_468">7</sup>Che è l’uomo? E a che può servire?<br/>
Qual è il suo bene e qual è il suo male?<br/> <sup id="toc_469">8</sup>Quanto al numero dei giorni dell’uomo,<br/>
cento anni sono già molti.<br/> <sup id="toc_470">9</sup>Come una goccia d’acqua nel mare e un grano di sabbia<br/>
così questi pochi anni in un giorno dell’eternità.<br/> <sup id="toc_471">10</sup>Per questo il Signore è paziente con gli uomini<br/>
e riversa su di essi la sua misericordia.<br/> <sup id="toc_472">11</sup>Vede e conosce che la loro sorte è misera,<br/>
per questo moltiplica il perdono.<br/> <sup id="toc_473">12</sup>La misericordia dell’uomo riguarda il prossimo,<br/>
la misericordia del Signore ogni essere vivente.<br/> <sup id="toc_474">13</sup>Egli rimprovera, corregge, ammaestra<br/>
e guida come un pastore il suo gregge.<br/> <sup id="toc_475">14</sup>Ha pietà di quanti accettano la dottrina<br/>
e di quanti sono zelanti per le sue decisioni.</p>
  <p class="testo_rientrato"><sup id="toc_476">15</sup>Figlio, ai benefici non aggiungere il rimprovero,<br/>
e a ogni dono parole amare.<br/> <sup id="toc_477">16</sup>La rugiada non mitiga forse il calore?<br/>
Così una parola è più pregiata del dono.<br/> <sup id="toc_478">17</sup>Ecco, non vale una parola più di un ricco dono?<br/>
L’uomo caritatevole offre l’una e l’altro.<br/> <sup id="toc_479">18</sup>Lo stolto rimprovera senza riguardo,<br/>
il dono dell’invidioso fa languire gli occhi.</p>
  <p class="testo_rientrato"><sup id="toc_480">19</sup>Prima di parlare, impara;<br/>
curati ancor prima di ammalarti.<br/> <sup id="toc_481">20</sup>Prima del giudizio esamina te stesso,<br/>
così al momento del verdetto troverai perdono.<br/> <sup id="toc_482">21</sup>Umìliati, prima di cadere malato,<br/>
e quando hai peccato, mostra il pentimento.<br/> <sup id="toc_483">22</sup>Nulla ti impedisca di soddisfare a tempo un voto,<br/>
non aspettare fino alla morte per sdebitarti.<br/> <sup id="toc_484">23</sup>Prima di fare un voto prepara te stesso,<br/>
non fare come un uomo che tenta il Signore.<br/> <sup id="toc_485">24</sup>Pensa all’ira del giorno della morte,<br/>
al tempo della vendetta,<br/>
quando egli distoglierà lo sguardo da te.<br/> <sup id="toc_486">25</sup>Pensa alla carestia nel tempo dell’abbondanza;<br/>
alla povertà e all’indigenza nei giorni di ricchezza.<br/> <sup id="toc_487">26</sup>Dal mattino alla sera il tempo cambia;<br/>
e tutto è effimero davanti al Signore.<br/> <sup id="toc_488">27</sup>Un uomo saggio è circospetto in ogni cosa;<br/>
nei giorni del peccato si astiene dalla colpa.<br/> <sup id="toc_489">28</sup>Ogni uomo assennato conosce la sapienza<br/>
e a colui che l’ha trovata rende omaggio.<br/> <sup id="toc_490">29</sup>Quelli istruiti nel parlare anch’essi diventano saggi,<br/>
fanno piovere massime eccellenti.</p>
  <p class="testo_rientrato"><sup id="toc_491">30</sup>Non seguire le passioni;<br/>
poni un freno ai tuoi desideri.<br/> <sup id="toc_492">31</sup>Se ti concedi la soddisfazione della passione,<br/>
essa ti renderà oggetto di scherno ai tuoi nemici.<br/> <sup id="toc_493">32</sup>Non godere una vita di piaceri,<br/>
sua conseguenza è una doppia povertà.<br/> <sup id="toc_494">33</sup>Non impoverire scialacquando con denaro preso a prestito,<br/>
quando non hai nulla nella borsa.</p>
  <h3 id="toc_495">19</h3>
  <p class="testo_rientrato"><sup id="toc_496">1</sup>Un operaio ubriacone non arricchirà;<br/>
chi disprezza il poco cadrà presto.<br/> <sup id="toc_497">2</sup>Vino e donne traviano anche i saggi,<br/>
ancor più temerario è chi frequenta prostitute.<br/> <sup id="toc_498">3</sup>Tarli e vermi lo erediteranno,<br/>
il temerario sarà eliminato.</p>
  <p class="testo_rientrato"><sup id="toc_499">4</sup>Chi si fida con troppa facilità è di animo leggero,<br/>
chi pecca danneggia se stesso.<br/> <sup id="toc_500">5</sup>Chi si compiace del male sarà condannato;<br/> <sup id="toc_501">6</sup>chi odia la loquacità sfugge al male.<br/> <sup id="toc_502">7</sup>Non riferire mai una diceria<br/>
e non ne avrai alcun danno;<br/> <sup id="toc_503">8</sup>non parlarne né all’amico né al nemico,<br/>
e se puoi farlo senza colpa, non svelar nulla.<br/> <sup id="toc_504">9</sup>Altrimenti chi ti ascolta diffiderà di te<br/>
e all’occasione ti avrà in odio.<br/> <sup id="toc_505">10</sup>Hai udito una parola? Muoia con te!<br/>
Sta’ sicuro, non ti farà scoppiare.<br/> <sup id="toc_506">11</sup>Per una parola lo stolto ha i dolori,<br/>
come la partoriente per un bambino.<br/> <sup id="toc_507">12</sup>Una freccia confitta nella carne della coscia:<br/>
tale una parola in seno allo stolto.</p>
  <p class="testo_rientrato"><sup id="toc_508">13</sup>Interroga l’amico: forse non ha fatto nulla,<br/>
e se qualcosa ha fatto, perché non continui più.<br/> <sup id="toc_509">14</sup>Interroga il prossimo: forse non ha detto nulla,<br/>
e se qualcosa ha detto, perché non lo ripeta.<br/> <sup id="toc_510">15</sup>Interroga l’amico, perché spesso si tratta di calunnia;<br/>
non credere a ogni parola.<br/> <sup id="toc_511">16</sup>C’è chi sdrucciola, ma non di proposito;<br/>
e chi non ha peccato con la sua lingua?<br/> <sup id="toc_512">17</sup>Interroga il tuo prossimo, prima di minacciarlo;<br/>
fa’ intervenire la legge dell’Altissimo.</p>
  <p class="testo_rientrato"><sup id="toc_513">18</sup>Tutta la sapienza è timore di Dio<br/>
e in ogni sapienza è la pratica della legge.<br/> <sup id="toc_514">19</sup>Non c’è sapienza nella conoscenza del male;<br/>
non è mai prudenza il consiglio dei peccatori.<br/> <sup id="toc_515">20</sup>V’è un’abilità che è abominevole,<br/>
c’è uno stolto cui manca solo la saggezza.<br/> <sup id="toc_516">21</sup>Meglio uno di scarsa intelligenza ma timorato,<br/>
che uno molto intelligente ma trasgressore della legge.<br/> <sup id="toc_517">22</sup>Esiste un’abilità scaltra, ma ingiusta;<br/>
c’è chi intriga per prevalere in giudizio.<br/> <sup id="toc_518">23</sup>C’è il malvagio curvo nella sua tristezza,<br/>
ma il suo intimo è pieno di inganno;<br/> <sup id="toc_519">24</sup>abbassa il volto e finge di essere sordo,<br/>
ma, quando non è osservato, avrà il sopravvento.<br/> <sup id="toc_520">25</sup>E se per mancanza di forza gli è impedito di peccare,<br/>
all’occasione propizia farà del male.<br/> <sup id="toc_521">26</sup>Dall’aspetto si conosce l’uomo;<br/>
dal volto si conosce l’uomo di senno.<br/> <sup id="toc_522">27</sup>Il vestito di un uomo, la bocca sorridente<br/>
e la sua andatura rivelano quello che è.</p>
  <h3 id="toc_523">20</h3>
  <p class="testo_rientrato"><sup id="toc_524">1</sup>C’è un rimprovero che è fuori tempo,<br/>
c’è chi tace ed è prudente.<br/> <sup id="toc_525">2</sup>Quanto è meglio rimproverare che covare l’ira!<br/> <sup id="toc_526">3</sup>Chi si confessa colpevole evita l’umiliazione.<br/> <sup id="toc_527">4</sup>Un eunuco che vuol deflorare una ragazza,<br/>
così chi vuol rendere giustizia con la violenza.<br/> <sup id="toc_528">5</sup>C’è chi tace ed è ritenuto saggio,<br/>
e c’è chi è odiato per la sua loquacità.<br/> <sup id="toc_529">6</sup>C’è chi tace, perché non sa che cosa rispondere,<br/>
e c’è chi tace, perché conosce il momento propizio.<br/> <sup id="toc_530">7</sup>L’uomo saggio sta zitto fino al momento opportuno,<br/>
il millantatore e lo stolto lo trascurano.<br/> <sup id="toc_531">8</sup>Chi abbonda nel parlare si renderà abominevole;<br/>
chi vuole assolutamente imporsi sarà odiato.</p>
  <p class="testo_rientrato"><sup id="toc_532">9</sup>Nelle disgrazie può trovarsi la fortuna per un uomo,<br/>
mentre un profitto può essere una perdita.<br/> <sup id="toc_533">10</sup>C’è una generosità, che non ti arreca vantaggi<br/>
e c’è chi dall’umiliazione alza la testa.<br/> <sup id="toc_534">12</sup>C’è chi compra molte cose con poco,<br/>
e chi le paga sette volte il loro valore.<br/> <sup id="toc_535">13</sup>Il saggio si rende amabile con le sue parole,<br/>
le cortesie degli stolti sono sciupate.<br/> <sup id="toc_536">14</sup>Il dono di uno stolto non ti gioverà,<br/>
perché i suoi occhi bramano ricevere più di quanto ha dato.<br/> <sup id="toc_537">15</sup>Egli darà poco, ma rinfaccerà molto;<br/>
aprirà la sua bocca come un banditore.<br/>
Oggi darà un prestito e domani richiederà;<br/>
uomo odioso è costui.<br/> <sup id="toc_538">16</sup>Lo stolto dice: “Non ho un amico,<br/>
non c’è gratitudine per i miei benefici.<br/> <sup id="toc_539">17</sup>Quelli che mangiano il mio pane sono lingue cattive”.<br/>
Quanto spesso e quanti si burleranno di lui!</p>
  <p class="testo_rientrato"><sup id="toc_540">18</sup>Meglio scivolare sul pavimento che con la lingua;<br/>
per questo la caduta dei cattivi giunge rapida.<br/> <sup id="toc_541">19</sup>Un uomo senza grazia è un discorso inopportuno:<br/>
è sempre sulla bocca dei maleducati.<br/> <sup id="toc_542">20</sup>Non si accetta una massima dalla bocca dello stolto,<br/>
perché non è mai detta a proposito.<br/> <sup id="toc_543">21</sup>C’è chi è impedito di peccare dalla miseria<br/>
e durante il riposo non avrà rimorsi.<br/> <sup id="toc_544">22</sup>C’è chi si rovina per rispetto umano<br/>
e si rovina per la faccia di uno stolto.<br/> <sup id="toc_545">23</sup>C’è chi per rispetto umano fa promesse a un amico;<br/>
in tal modo se lo rende gratuitamente nemico.</p>
  <p class="testo_rientrato"><sup id="toc_546">24</sup>Brutta macchia nell’uomo la menzogna,<br/>
si trova sempre sulla bocca degli ignoranti.<br/> <sup id="toc_547">25</sup>Meglio un ladro che un mentitore abituale,<br/>
ma tutti e due condivideranno la rovina.<br/> <sup id="toc_548">26</sup>L’abitudine del bugiardo è un disonore,<br/>
la vergogna lo accompagnerà sempre.</p>
  <p class="testo_rientrato"><sup id="toc_549">27</sup>Il saggio si fa onore con i discorsi,<br/>
l’uomo prudente piace ai grandi.<br/> <sup id="toc_550">28</sup>Chi lavora la terra accrescerà il raccolto;<br/>
chi piace ai grandi si fa perdonare l’ingiustizia.<br/> <sup id="toc_551">29</sup>Regali e doni accecano gli occhi dei saggi,<br/>
come bavaglio sulla bocca, soffocano i rimproveri.<br/> <sup id="toc_552">30</sup>Sapienza nascosta e tesoro invisibile:<br/>
a che servono l’una e l’altro?<br/> <sup id="toc_553">31</sup>Fa meglio chi nasconde la stoltezza<br/>
che colui che nasconde la sapienza.</p>
  <h3 id="toc_554">21</h3>
  <p class="testo_rientrato"><sup id="toc_555">1</sup>Figlio, hai peccato? Non farlo più<br/>
e prega per le colpe passate.<br/> <sup id="toc_556">2</sup>Come alla vista del serpente fuggi il peccato:<br/>
se ti avvicini, ti morderà.<br/>
Denti di leone sono i suoi denti,<br/>
capaci di distruggere vite umane.<br/> <sup id="toc_557">3</sup>Ogni trasgressione è come spada a doppio taglio:<br/>
non c’è rimedio per la sua ferita.<br/> <sup id="toc_558">4</sup>Spavento e violenza fanno svanire la ricchezza;<br/>
così la casa del superbo sarà devastata.<br/> <sup id="toc_559">5</sup>La preghiera del povero va dalla sua bocca agli orecchi di Dio,<br/>
il giudizio di lui verrà a suo favore.<br/> <sup id="toc_560">6</sup>Chi odia il rimprovero segue le orme del peccatore,<br/>
ma chi teme il Signore si convertirà di cuore.<br/> <sup id="toc_561">7</sup>Da lontano si riconosce il linguacciuto,<br/>
ma l’assennato conosce il suo scivolare.<br/> <sup id="toc_562">8</sup>Chi costruisce la sua casa con ricchezze altrui<br/>
è come chi ammucchia pietre per l’inverno.<br/> <sup id="toc_563">9</sup>Mucchio di stoppa è una riunione di iniqui;<br/>
la loro fine è una fiammata di fuoco.<br/> <sup id="toc_564">10</sup>La via dei peccatori è appianata e senza pietre;<br/>
ma al suo termine c’è il baratro degli inferi.</p>
  <p class="testo_rientrato"><sup id="toc_565">11</sup>Chi osserva la legge domina il suo istinto,<br/>
il risultato del timore del Signore è la sapienza.<br/> <sup id="toc_566">12</sup>Non diventerà educato chi manca di capacità,<br/>
ma c’è anche una capacità che aumenta l’amarezza.<br/> <sup id="toc_567">13</sup>La scienza del saggio cresce come una piena;<br/>
il suo consiglio è come una sorgente di vita.<br/> <sup id="toc_568">14</sup>L’interno dello stolto è come un vaso rotto,<br/>
non potrà contenere alcuna scienza.<br/> <sup id="toc_569">15</sup>Se un assennato ascolta un discorso intelligente,<br/>
l’approverà e lo completerà;<br/>
se l’ascolta un dissoluto, se ne dispiace<br/>
e lo getta via dietro la schiena.<br/> <sup id="toc_570">16</sup>Il parlare dello stolto è come un fardello nel cammino,<br/>
ma sulle labbra dell’intelligente si trova la grazia.<br/> <sup id="toc_571">17</sup>La parola del prudente è ricercata nell’assemblea;<br/>
si rifletterà seriamente sui suoi discorsi.<br/> <sup id="toc_572">18</sup>Come casa in rovina, così la sapienza per lo stolto;<br/>
scienza dell’insensato i discorsi incomprensibili.<br/> <sup id="toc_573">19</sup>Ceppi ai piedi è la disciplina per l’insensato<br/>
e come manette nella sua destra.<br/> <sup id="toc_574">20</sup>Lo stolto alza la voce mentre ride;<br/>
ma l’uomo saggio sorride appena in silenzio.<br/> <sup id="toc_575">21</sup>Ornamento d’oro è la disciplina per l’assennato;<br/>
è come un monile al braccio destro.<br/> <sup id="toc_576">22</sup>Il piede dello stolto si precipita verso una casa;<br/>
l’uomo sperimentato si mostrerà rispettoso.<br/> <sup id="toc_577">23</sup>Lo stolto spia dalla porta l’interno della casa;<br/>
l’uomo educato se ne starà fuori.<br/> <sup id="toc_578">24</sup>È cattiva educazione d’un uomo origliare alla porta;<br/>
l’uomo prudente ne resterebbe confuso.<br/> <sup id="toc_579">25</sup>Le labbra degli stolti ripetono sciocchezze,<br/>
le parole dei prudenti sono pesate sulla bilancia.<br/> <sup id="toc_580">26</sup>Sulla bocca degli stolti è il loro cuore,<br/>
i saggi invece hanno la bocca nel cuore.<br/> <sup id="toc_581">27</sup>Quando un empio maledice l’avversario, maledice se stesso.<br/> <sup id="toc_582">28</sup>Il maldicente danneggia se stesso<br/>
e sarà detestato dal suo ambiente.</p>
  <h3 id="toc_583">22</h3>
  <p class="testo_rientrato"><sup id="toc_584">1</sup>Il pigro è simile a una pietra imbrattata,<br/>
ognuno fischia in suo disprezzo.<br/> <sup id="toc_585">2</sup>Il pigro è simile a una palla di sterco,<br/>
chi la raccoglie scuote la mano.</p>
  <p class="testo_rientrato"><sup id="toc_586">3</sup>Vergogna per un padre avere un figlio maleducato,<br/>
se si tratta di una figlia, è la sua rovina.<br/> <sup id="toc_587">4</sup>Una figlia prudente sarà un tesoro per il marito,<br/>
quella disonorevole un dolore per chi l’ha generata.<br/> <sup id="toc_588">5</sup>La sfacciata disonora il padre e il marito,<br/>
e dall’uno e dall’altro sarà disprezzata.<br/> <sup id="toc_589">6</sup>Come musica durante il lutto i discorsi fuori tempo,<br/>
ma frusta e correzione in ogni tempo sono saggezza.</p>
  <p class="testo_rientrato"><sup id="toc_590">7</sup>Incolla cocci chi ammaestra uno stolto,<br/>
sveglia un dormiglione dal sonno profondo.<br/> <sup id="toc_591">8</sup>Ragiona con un insonnolito chi ragiona con lo stolto;<br/>
alla fine egli dirà: “Che cosa c’è?”.<br/> <sup id="toc_592">9</sup>Piangi per un morto, poiché ha perduto la luce;<br/>
piangi per uno stolto, poiché ha perduto il senno.<br/> <sup id="toc_593">10</sup>Piangi meno tristemente per un morto, ché ora riposa,<br/>
ma la vita dello stolto è peggiore della morte.<br/> <sup id="toc_594">11</sup>Il lutto per un morto, sette giorni;<br/>
per uno stolto ed empio tutti i giorni della sua vita.<br/> <sup id="toc_595">12</sup>Con un insensato non prolungare il discorso,<br/>
non frequentare l’insipiente;<br/> <sup id="toc_596">13</sup>guàrdati da lui, per non avere noie<br/>
e per non contaminarti al suo contatto.<br/>
Allontànati da lui e troverai pace,<br/>
non sarai seccato dalla sua insipienza.<br/> <sup id="toc_597">14</sup>Che c’è di più pesante del piombo?<br/>
E qual è il suo nome, se non “lo stolto”?<br/> <sup id="toc_598">15</sup>Sabbia, sale, palla di ferro<br/>
sono più facili a portare che un insensato.<br/> <sup id="toc_599">16</sup>Una travatura di legno ben connessa in una casa<br/>
non si scompagina in un terremoto,<br/>
così un cuore deciso dopo matura riflessione<br/>
non verrà meno al momento del pericolo.<br/> <sup id="toc_600">17</sup>Un cuore basato su sagge riflessioni<br/>
è come un intonaco su un muro rifinito.<br/> <sup id="toc_601">18</sup>Una palizzata posta su un’altura<br/>
di fronte al vento non resiste,<br/>
così un cuore meschino, basato sulle sue fantasie,<br/>
di fronte a qualsiasi timore non resiste.</p>
  <p class="testo_rientrato"><sup id="toc_602">19</sup>Chi punge un occhio lo farà lacrimare;<br/>
chi punge un cuore ne scopre il sentimento.<br/> <sup id="toc_603">20</sup>Chi scaglia pietre contro uccelli li mette in fuga,<br/>
chi offende un amico rompe l’amicizia.<br/> <sup id="toc_604">21</sup>Se hai sguainato la spada contro un amico,<br/>
non disperare, può esserci un ritorno.<br/> <sup id="toc_605">22</sup>Se hai aperto la bocca contro un amico,<br/>
non temere, può esserci riconciliazione,<br/>
tranne il caso di insulto e di arroganza,<br/>
di segreti svelati e di un colpo a tradimento;<br/>
in questi casi ogni amico scomparirà.<br/> <sup id="toc_606">23</sup>Conquìstati la fiducia del prossimo nella sua povertà<br/>
per godere con lui nella sua prosperità.<br/>
Nel tempo della tribolazione restagli vicino,<br/>
per aver parte alla sua eredità.<br/> <sup id="toc_607">24</sup>Prima del fuoco vapore e fumo nel camino,<br/>
così prima dello spargimento del sangue le ingiurie.<br/> <sup id="toc_608">25</sup>Non mi vergognerò di proteggere un amico,<br/>
non mi nasconderò davanti a lui.<br/> <sup id="toc_609">26</sup>Se mi succederà il male a causa sua,<br/>
chiunque lo venga a sapere si guarderà da lui.</p>
  <p class="testo_rientrato"><sup id="toc_610">27</sup>Chi porrà una guardia sulla mia bocca,<br/>
sulle mie labbra un sigillo prudente,<br/>
perché io non cada per colpa loro<br/>
e la mia lingua non sia la mia rovina?</p>
  <h3 id="toc_611">23</h3>
  <p class="testo_rientrato"><sup id="toc_612">1</sup>Signore, padre e padrone della mia vita,<br/>
non abbandonarmi al loro volere,<br/>
non lasciarmi cadere a causa loro.<br/> <sup id="toc_613">2</sup>Chi applicherà la frusta ai miei pensieri,<br/>
al mio cuore la disciplina della sapienza?<br/>
Perché non siano risparmiati i miei errori<br/>
e i miei peccati non restino impuniti,<br/> <sup id="toc_614">3</sup>perché non si moltiplichino i miei errori<br/>
e non aumentino di numero i miei peccati,<br/>
io non cada davanti ai miei avversari<br/>
e il nemico non gioisca sul mio conto.<br/> <sup id="toc_615">4</sup>Signore, padre e Dio della mia vita,<br/>
non mettermi in balìa di sguardi sfrontati<br/> <sup id="toc_616">5</sup>e allontana da me la concupiscenza.<br/> <sup id="toc_617">6</sup>Sensualità e libidine non s’impadroniscano di me;<br/>
a desideri vergognosi non mi abbandonare.</p>
  <p class="testo_rientrato"><sup id="toc_618">7</sup>Figli, ascoltate l’educazione della bocca,<br/>
chi l’osserva non si perderà.<br/> <sup id="toc_619">8</sup>Il peccatore è vittima delle proprie labbra,<br/>
il maldicente e il superbo vi trovano inciampo.<br/> <sup id="toc_620">9</sup>Non abituare la bocca al giuramento,<br/>
non abituarti a nominare il nome del Santo.<br/> <sup id="toc_621">10</sup>Come uno schiavo interrogato di continuo<br/>
non sarà senza lividure,<br/>
così chi giura e ha sempre in bocca Dio<br/>
non sarà esente da peccato.<br/> <sup id="toc_622">11</sup>Un uomo dai molti giuramenti si riempie di iniquità;<br/>
il flagello non si allontanerà dalla sua casa.<br/>
Se cade in fallo, il suo peccato è su di lui;<br/>
se non ne tiene conto, pecca due volte.<br/>
Se giura il falso non sarà giustificato,<br/>
la sua casa si riempirà di sventure.</p>
  <p class="testo_rientrato"><sup id="toc_623">12</sup>C’è un modo di parlare che si può paragonare alla morte;<br/>
non si trovi nella discendenza di Giacobbe.<br/>
Dagli uomini pii tutto ciò sia respinto,<br/>
così non si rotoleranno nei peccati.<br/> <sup id="toc_624">13</sup>La tua bocca non si abitui a volgarità grossolane,<br/>
in esse infatti c’è motivo di peccato.<br/> <sup id="toc_625">14</sup>Ricorda tuo padre e tua madre, quando siedi tra i grandi,<br/>
non dimenticarli mai davanti a costoro,<br/>
e per abitudine non dire sciocchezze;<br/>
potresti desiderare di non essere nato<br/>
e maledire il giorno della tua nascita.<br/> <sup id="toc_626">15</sup>Un uomo abituato a discorsi ingiuriosi<br/>
non si correggerà in tutta la sua vita.<br/> <sup id="toc_627">16</sup>Due specie di colpe moltiplicano i peccati,<br/>
la terza provoca l’ira:<br/> <sup id="toc_628">17</sup>una passione ardente come fuoco acceso<br/>
non si calmerà finché non sarà consumata;<br/>
un uomo impudico nel suo corpo<br/>
non smetterà finché non lo divori il fuoco;<br/>
per l’uomo impuro ogni pane è appetitoso,<br/>
non si stancherà finché non muoia.<br/> <sup id="toc_629">18</sup>L’uomo infedele al proprio letto<br/>
dice fra sé: “Chi mi vede?<br/>
Tenebra intorno a me e le mura mi nascondono;<br/>
nessuno mi vede, che devo temere?<br/>
Dei miei peccati non si ricorderà l’Altissimo”.<br/> <sup id="toc_630">19</sup>Il suo timore riguarda solo gli occhi degli uomini;<br/>
non sa che gli occhi del Signore<br/>
sono miriadi di volte più luminosi del sole;<br/>
essi vedono tutte le azioni degli uomini<br/>
e penetrano fin nei luoghi più segreti.<br/> <sup id="toc_631">20</sup>Tutte le cose, prima che fossero create, gli erano note;<br/>
allo stesso modo anche dopo la creazione.<br/> <sup id="toc_632">21</sup>Quest’uomo sarà punito nelle piazze della città,<br/>
sarà preso dove meno se l’aspetta.</p>
  <p class="testo_rientrato"><sup id="toc_633">22</sup>Così della donna che abbandona suo marito,<br/>
e gli presenta eredi avuti da un estraneo.<br/> <sup id="toc_634">23</sup>Prima di tutto ha disobbedito alle leggi dell’Altissimo,<br/>
in secondo luogo ha commesso un torto verso il marito,<br/>
in terzo luogo si è macchiata di adulterio<br/>
e ha introdotto in casa figli di un estraneo.<br/> <sup id="toc_635">24</sup>Costei sarà trascinata davanti all’assemblea<br/>
e si procederà a un’inchiesta sui suoi figli.<br/> <sup id="toc_636">25</sup>I suoi figli non avranno radici,<br/>
i suoi rami non porteranno frutto.<br/> <sup id="toc_637">26</sup>Lascerà il suo ricordo in maledizione,<br/>
la sua infamia non sarà cancellata.<br/> <sup id="toc_638">27</sup>I superstiti sapranno<br/>
che nulla è meglio del timore del Signore,<br/>
nulla più dolce dell’osservare i suoi comandamenti.</p>
  <h3 id="toc_639">24</h3>
  <p class="testo_rientrato"><sup id="toc_640">1</sup>La sapienza loda se stessa,<br/>
si vanta in mezzo al suo popolo.<br/> <sup id="toc_641">2</sup>Nell’assemblea dell’Altissimo apre la bocca,<br/>
si glorifica davanti alla sua potenza:<br/> <sup id="toc_642">3</sup>“Io sono uscita dalla bocca dell’Altissimo<br/>
e ho ricoperto come nube la terra.<br/> <sup id="toc_643">4</sup>Ho posto la mia dimora lassù,<br/>
il mio trono era su una colonna di nubi.<br/> <sup id="toc_644">5</sup>Il giro del cielo da sola ho percorso,<br/>
ho passeggiato nelle profondità degli abissi.<br/> <sup id="toc_645">6</sup>Sulle onde del mare e su tutta la terra,<br/>
su ogni popolo e nazione ho preso dominio.<br/> <sup id="toc_646">7</sup>Fra tutti questi cercai un luogo di riposo,<br/>
in quale possedimento stabilirmi.<br/> <sup id="toc_647">8</sup>Allora il creatore dell’universo mi diede un ordine,<br/>
il mio creatore mi fece posare la tenda<br/>
e mi disse: Fissa la tenda in Giacobbe<br/>
e prendi in eredità Israele.<br/> <sup id="toc_648">9</sup>Prima dei secoli, fin dal principio, egli mi creò;<br/>
per tutta l’eternità non verrò meno.<br/> <sup id="toc_649">10</sup>Ho officiato nella tenda santa davanti a lui,<br/>
e così mi sono stabilita in Sion.<br/> <sup id="toc_650">11</sup>Nella città amata mi ha fatto abitare;<br/>
in Gerusalemme è il mio potere.<br/> <sup id="toc_651">12</sup>Ho posto le radici in mezzo a un popolo glorioso,<br/>
nella porzione del Signore, sua eredità.<br/> <sup id="toc_652">13</sup>Sono cresciuta come un cedro sul Libano,<br/>
come un cipresso sui monti dell’Ermon.<br/> <sup id="toc_653">14</sup>Sono cresciuta come una palma in Engaddi,<br/>
come le piante di rose in Gerico,<br/>
come un ulivo maestoso nella pianura;<br/>
sono cresciuta come un platano.<br/> <sup id="toc_654">15</sup>Come cinnamòmo e balsamo ho diffuso profumo;<br/>
come mirra scelta ho sparso buon odore;<br/>
come gàlbano, ònice e storàce,<br/>
come nuvola di incenso nella tenda.<br/> <sup id="toc_655">16</sup>Come un terebinto ho esteso i rami<br/>
e i miei rami son rami di maestà e di bellezza.<br/> <sup id="toc_656">17</sup>Io come una vite ho prodotto germogli graziosi<br/>
e i miei fiori, frutti di gloria e ricchezza.<br/> <sup id="toc_657">18</sup>Avvicinatevi a me, voi che mi desiderate,<br/>
e saziatevi dei miei prodotti.<br/> <sup id="toc_658">19</sup>Poiché il ricordo di me è più dolce del miele,<br/>
il possedermi è più dolce del favo di miele.<br/> <sup id="toc_659">20</sup>Quanti si nutrono di me avranno ancora fame<br/>
e quanti bevono di me, avranno ancora sete.<br/> <sup id="toc_660">21</sup>Chi mi obbedisce non si vergognerà,<br/>
chi compie le mie opere non peccherà”.</p>
  <p class="testo_rientrato"><sup id="toc_661">22</sup>Tutto questo è il libro dell’alleanza del Dio altissimo,<br/>
la legge che ci ha imposto Mosè,<br/>
l’eredità delle assemblee di Giacobbe.<br/> <sup id="toc_662">23</sup>Essa trabocca di sapienza come il Pison<br/>
e come il Tigri nella stagione dei frutti nuovi;<br/> <sup id="toc_663">24</sup>fa traboccare l’intelligenza come l’Eufrate<br/>
e come il Giordano nei giorni della mietitura;<br/> <sup id="toc_664">25</sup>espande la dottrina come il Nilo,<br/>
come il Ghicon nei giorni della vendemmia.<br/> <sup id="toc_665">26</sup>Il primo non ne esaurisce la conoscenza<br/>
né l’ultimo la può pienamente indagare.<br/> <sup id="toc_666">27</sup>Il suo pensiero infatti è più vasto del mare<br/>
e il suo consiglio più del grande abisso.<br/> <sup id="toc_667">28</sup>Io sono come un canale derivante da un fiume<br/>
e come un corso d’acqua sono uscita verso un giardino.<br/> <sup id="toc_668">29</sup>Ho detto: “Innaffierò il mio giardino<br/>
e irrigherò la mia aiuola”.<br/>
Ed ecco il mio canale è diventato un fiume,<br/>
il mio fiume è diventato un mare.<br/> <sup id="toc_669">30</sup>Farò ancora splendere la mia dottrina come l’aurora;<br/>
la farò brillare molto lontano.<br/> <sup id="toc_670">31</sup>Riverserò ancora l’insegnamento come una profezia,<br/>
lo lascerò per le generazioni future.<br/> <sup id="toc_671">32</sup>Vedete, non ho lavorato solo per me,<br/>
ma per quanti cercano la dottrina.</p>
  <h3 id="toc_672">25</h3>
  <p class="testo_rientrato"><sup id="toc_673">1</sup>Di tre cose mi compiaccio e mi faccio bella,<br/>
di fronte al Signore e agli uomini:<br/>
concordia di fratelli, amicizia tra vicini,<br/>
moglie e marito che vivono in piena armonia.<br/> <sup id="toc_674">2</sup>Tre tipi di persone io detesto,<br/>
la loro vita è per me un grande orrore:<br/>
un povero superbo, un ricco bugiardo,<br/>
un vecchio adultero privo di senno.</p>
  <p class="testo_rientrato"><sup id="toc_675">3</sup>Nella giovinezza non hai raccolto;<br/>
come potresti procurarti qualcosa nella vecchiaia?<br/> <sup id="toc_676">4</sup>Come s’addice il giudicare ai capelli bianchi,<br/>
e agli anziani intendersi di consigli!<br/> <sup id="toc_677">5</sup>Come s’addice la sapienza ai vecchi,<br/>
il discernimento e il consiglio alle persone eminenti!<br/> <sup id="toc_678">6</sup>Corona dei vecchi è un’esperienza molteplice,<br/>
loro vanto il timore del Signore.</p>
  <p class="testo_rientrato"><sup id="toc_679">7</sup>Nove situazioni io ritengo felici nel mio cuore,<br/>
la decima la dirò con le parole:<br/>
un uomo allietato dai figli,<br/>
chi vede da vivo la caduta dei suoi nemici;<br/> <sup id="toc_680">8</sup>felice chi vive con una moglie assennata,<br/>
colui che non pecca con la sua lingua,<br/>
chi non deve servire a uno indegno di lui;<br/> <sup id="toc_681">9</sup>fortunato chi ha trovato la prudenza,<br/>
chi si rivolge a orecchi attenti;<br/> <sup id="toc_682">10</sup>quanto è grande chi ha trovato la sapienza,<br/>
ma nessuno supera chi teme il Signore.<br/> <sup id="toc_683">11</sup>Il timore del Signore è più di ogni cosa;<br/>
chi lo possiede a chi potrà esser paragonato?</p>
  <p class="testo_rientrato"><sup id="toc_684">12</sup>Qualunque ferita, ma non la ferita del cuore;<br/>
qualunque malvagità, ma non la malvagità di una donna;<br/> <sup id="toc_685">13</sup>qualunque sventura, ma non la sventura<br/>
causata dagli avversari;<br/>
qualunque vendetta, ma non la vendetta dei nemici.<br/> <sup id="toc_686">14</sup>Non c’è veleno peggiore del veleno di un serpente,<br/>
non c’è ira peggiore dell’ira di un nemico.<br/> <sup id="toc_687">15</sup>Preferirei abitare con un leone e con un drago<br/>
piuttosto che abitare con una donna malvagia.<br/> <sup id="toc_688">16</sup>La malvagità di una donna ne àltera l’aspetto,<br/>
ne rende il volto tetro come quello di un orso.<br/> <sup id="toc_689">17</sup>Suo marito siede in mezzo ai suoi vicini<br/>
e ascoltandoli geme amaramente.<br/> <sup id="toc_690">18</sup>Ogni malizia è nulla, di fronte alla malizia di una donna,<br/>
possa piombarle addosso la sorte del peccatore!<br/> <sup id="toc_691">19</sup>Come una salita sabbiosa per i piedi di un vecchio,<br/>
tale la donna linguacciuta per un uomo pacifico.<br/> <sup id="toc_692">20</sup>Non soccombere al fascino di una donna,<br/>
per una donna non ardere di passione.<br/> <sup id="toc_693">21</sup>Motivo di sdegno, di rimprovero e di grande disprezzo<br/>
è una donna che mantiene il proprio marito.<br/> <sup id="toc_694">22</sup>Animo abbattuto e volto triste<br/>
e ferita al cuore è una donna malvagia;<br/> <sup id="toc_695">23</sup>mani inerti e ginocchia infiacchite,<br/>
tale colei che non rende felice il proprio marito.<br/> <sup id="toc_696">24</sup>Dalla donna ha avuto inizio il peccato,<br/>
per causa sua tutti moriamo.<br/> <sup id="toc_697">25</sup>Non dare all’acqua un’uscita<br/>
né libertà di parlare a una donna malvagia.<br/> <sup id="toc_698">26</sup>Se non cammina al cenno della tua mano,<br/>
toglila dalla tua presenza.</p>
  <h3 id="toc_699">26</h3>
  <p class="testo_rientrato"><sup id="toc_700">1</sup>Beato il marito di una donna virtuosa;<br/>
il numero dei suoi giorni sarà doppio.<br/> <sup id="toc_701">2</sup>Una brava moglie è la gioia del marito,<br/>
questi trascorrerà gli anni in pace.<br/> <sup id="toc_702">3</sup>Una donna virtuosa è una buona sorte,<br/>
viene assegnata a chi teme il Signore.<br/> <sup id="toc_703">4</sup>Ricco o povero il cuore di lui ne gioisce,<br/>
in ogni tempo il suo volto appare sereno.<br/> <sup id="toc_704">5</sup>Tre cose teme il mio cuore,<br/>
per la quarta sono spaventato:<br/>
una calunnia diffusa in città, un tumulto di popolo<br/>
e una falsa accusa: tutto questo è peggiore della morte;<br/> <sup id="toc_705">6</sup>ma crepacuore e lutto è una donna gelosa di un’altra<br/>
e il flagello della sua lingua si lega con tutti.<br/> <sup id="toc_706">7</sup>Giogo di buoi sconnesso è una donna malvagia,<br/>
colui che la domina è come chi acchiappa uno scorpione.<br/> <sup id="toc_707">8</sup>Gran motivo di sdegno una donna ubriaca,<br/>
non riuscirà a nascondere la vergogna.<br/> <sup id="toc_708">9</sup>La scostumatezza di una donna è nell’eccitazione degli sguardi,<br/>
si riconosce dalle sue occhiate.<br/> <sup id="toc_709">10</sup>Fa’ buona guardia a una figlia libertina,<br/>
perché non ne approfitti, se trova indulgenza.<br/> <sup id="toc_710">11</sup>Guàrdati dal seguire un occhio impudente,<br/>
non meravigliarti se ti spinge verso il male.<br/> <sup id="toc_711">12</sup>Come un viandante assetato apre la bocca<br/>
e beve qualsiasi acqua a lui vicina,<br/>
così essa siede davanti a ogni palo<br/>
e apre a qualsiasi freccia la faretra.<br/> <sup id="toc_712">13</sup>La grazia di una donna allieta il marito,<br/>
la sua scienza gli rinvigorisce le ossa.<br/> <sup id="toc_713">14</sup>È un dono del Signore una donna silenziosa,<br/>
non c’è compenso per una donna educata.<br/> <sup id="toc_714">15</sup>Grazia su grazia è una donna pudica,<br/>
non si può valutare il peso di un’anima modesta.<br/> <sup id="toc_715">16</sup>Il sole risplende sulle montagne del Signore,<br/>
la bellezza di una donna virtuosa adorna la sua casa.<br/> <sup id="toc_716">17</sup>Lampada che arde sul candelabro santo,<br/>
così la bellezza del volto su giusta statura.<br/> <sup id="toc_717">18</sup>Colonne d’oro su base d’argento,<br/>
tali sono gambe graziose su solidi piedi.</p>
  <p class="testo_rientrato"><sup id="toc_718">19</sup>Due cose mi serrano il cuore,<br/>
la terza mi provoca all’ira:<br/>
un guerriero che languisca nella miseria,<br/>
uomini saggi trattati con disprezzo,<br/>
chi passa dalla giustizia al peccato;<br/>
il Signore lo tiene pronto per la spada.</p>
  <p class="testo_rientrato"><sup id="toc_719">20</sup>A stento un commerciante sarà esente da colpe,<br/>
un rivenditore non sarà immune dal peccato.</p>
  <h3 id="toc_720">27</h3>
  <p class="testo_rientrato"><sup id="toc_721">1</sup>Per amor del denaro molti peccano,<br/>
chi cerca di arricchire procede senza scrupoli.<br/> <sup id="toc_722">2</sup>Fra le giunture delle pietre si conficca un piuolo,<br/>
tra la compra e la vendita si insinua il peccato.<br/> <sup id="toc_723">3</sup>Se uno non si aggrappa in fretta al timor del Signore,<br/>
la sua casa andrà presto in rovina.</p>
  <p class="testo_rientrato"><sup id="toc_724">4</sup>Quando si agita un vaglio, restano i rifiuti;<br/>
così quando un uomo riflette, gli appaiono i suoi difetti.<br/> <sup id="toc_725">5</sup>La fornace prova gli oggetti del vasaio,<br/>
la prova dell’uomo si ha nella sua conversazione.<br/> <sup id="toc_726">6</sup>Il frutto dimostra come è coltivato l’albero,<br/>
così la parola rivela il sentimento dell’uomo.<br/> <sup id="toc_727">7</sup>Non lodare un uomo prima che abbia parlato,<br/>
poiché questa è la prova degli uomini.</p>
  <p class="testo_rientrato"><sup id="toc_728">8</sup>Se cerchi la giustizia, la raggiungerai<br/>
e te ne rivestirai come di un manto di gloria.<br/> <sup id="toc_729">9</sup>Gli uccelli sostano presso i loro simili,<br/>
la lealtà ritorna a quelli che la praticano.<br/> <sup id="toc_730">10</sup>Il leone sta in agguato della preda,<br/>
così il peccato di coloro che praticano l’ingiustizia.<br/> <sup id="toc_731">11</sup>Nel discorso del pio c’è sempre saggezza,<br/>
lo stolto muta come la luna.<br/> <sup id="toc_732">12</sup>Tra gli insensati bada al tempo,<br/>
tra i saggi fèrmati a lungo.<br/> <sup id="toc_733">13</sup>Il discorso degli stolti è un orrore,<br/>
il loro riso fra i bagordi del peccato.<br/> <sup id="toc_734">14</sup>Il linguaggio di chi giura spesso fa rizzare i capelli,<br/>
e le loro questioni fan turare gli orecchi.<br/> <sup id="toc_735">15</sup>Uno spargimento di sangue è la rissa dei superbi,<br/>
le loro invettive sono un ascolto penoso.</p>
  <p class="testo_rientrato"><sup id="toc_736">16</sup>Chi svela i segreti perde la fiducia<br/>
e non trova più un amico per il suo cuore.<br/> <sup id="toc_737">17</sup>Ama l’amico e sii a lui fedele,<br/>
ma se hai svelato i suoi segreti, non seguirlo più,<br/> <sup id="toc_738">18</sup>perché come chi ha perduto un defunto,<br/>
così tu hai perduto l’amicizia del tuo prossimo.<br/> <sup id="toc_739">19</sup>Come un uccello, che ti sei fatto scappare di mano,<br/>
così hai lasciato andare il tuo amico e non lo riprenderai.<br/> <sup id="toc_740">20</sup>Non seguirlo, perché ormai è lontano;<br/>
è fuggito come una gazzella dal laccio.<br/> <sup id="toc_741">21</sup>Poiché una ferita si può fasciarla<br/>
e un’ingiuria si può riparare,<br/>
ma chi ha svelato segreti non ha più speranza.</p>
  <p class="testo_rientrato"><sup id="toc_742">22</sup>Chi ammicca con l’occhio trama il male,<br/>
e nessuno potrà distoglierlo.<br/> <sup id="toc_743">23</sup>Davanti a te il suo parlare è tutto dolce,<br/>
ammira i tuoi discorsi,<br/>
ma alle tue spalle cambierà il suo parlare<br/>
e porrà inciampo alle tue parole.<br/> <sup id="toc_744">24</sup>Io odio molte cose, ma nessuna quanto lui,<br/>
anche il Signore lo ha in odio.<br/> <sup id="toc_745">25</sup>Chi scaglia un sasso in alto, se lo scaglia sulla testa,<br/>
e un colpo a tradimento ferisce chi lo vibra.<br/> <sup id="toc_746">26</sup>Chi scava una fossa vi cadrà dentro,<br/>
chi tende un laccio vi resterà preso.<br/> <sup id="toc_747">27</sup>Il male si riverserà su chi lo fa,<br/>
egli non saprà neppure da dove gli venga.<br/> <sup id="toc_748">28</sup>Derisione e insulto per il superbo,<br/>
la vendetta, come un leone, lo attende al varco.<br/> <sup id="toc_749">29</sup>Saran presi al laccio quanti gioiscono per la caduta dei pii,<br/>
il dolore li consumerà prima della loro morte.</p>
  <p class="testo_rientrato"><sup id="toc_750">30</sup>Anche il rancore e l’ira sono un abominio,<br/>
il peccatore li possiede.</p>
  <h3 id="toc_751">28</h3>
  <p class="testo_rientrato"><sup id="toc_752">1</sup>Chi si vendica avrà la vendetta dal Signore<br/>
ed egli terrà sempre presenti i suoi peccati.<br/> <sup id="toc_753">2</sup>Perdona l’offesa al tuo prossimo<br/>
e allora per la tua preghiera ti saranno rimessi i peccati.<br/> <sup id="toc_754">3</sup>Se qualcuno conserva la collera verso un altro uomo,<br/>
come oserà chiedere la guarigione al Signore?<br/> <sup id="toc_755">4</sup>Egli non ha misericordia per l’uomo suo simile,<br/>
e osa pregare per i suoi peccati?<br/> <sup id="toc_756">5</sup>Egli, che è soltanto carne, conserva rancore;<br/>
chi perdonerà i suoi peccati?<br/> <sup id="toc_757">6</sup>Ricòrdati della tua fine e smetti di odiare,<br/>
ricòrdati della corruzione e della morte<br/>
e resta fedele ai comandamenti.<br/> <sup id="toc_758">7</sup>Ricòrdati dei comandamenti<br/>
e non aver rancore verso il prossimo,<br/>
dell’alleanza con l’Altissimo<br/>
e non far conto dell’offesa subìta.</p>
  <p class="testo_rientrato"><sup id="toc_759">8</sup>Astieniti dalle risse e sarai lontano dal peccato,<br/>
perché un uomo passionale attizza una rissa.<br/> <sup id="toc_760">9</sup>Un uomo peccatore semina discordia tra gli amici<br/>
e tra persone pacifiche diffonde calunnie.<br/> <sup id="toc_761">10</sup>Secondo la materia del fuoco, esso s’infiamma,<br/>
una rissa divampa secondo la sua violenza;<br/>
il furore di un uomo è proporzionato alla sua forza,<br/>
la sua ira cresce in base alla sua ricchezza.<br/> <sup id="toc_762">11</sup>Una lite concitata accende il fuoco,<br/>
una rissa violenta fa versare sangue.<br/> <sup id="toc_763">12</sup>Se soffi su una scintilla, si accende;<br/>
se vi sputi sopra, si spegne;<br/>
eppure ambedue le cose escono dalla tua bocca.</p>
  <p class="testo_rientrato"><sup id="toc_764">13</sup>Maledici il delatore e l’uomo di doppia lingua,<br/>
perché fa perire molti che vivono in pace.<br/> <sup id="toc_765">14</sup>Una lingua malèdica ha sconvolto molti,<br/>
li ha scacciati di nazione in nazione;<br/>
ha demolito forti città e ha rovinato casati potenti.<br/> <sup id="toc_766">15</sup>Una lingua malèdica ha fatto ripudiare donne eccellenti,<br/>
privandole del frutto delle loro fatiche.<br/> <sup id="toc_767">16</sup>Chi le presta attenzione non trova pace,<br/>
dalla sua dimora scompare la serenità.<br/> <sup id="toc_768">17</sup>Un colpo di frusta produce lividure,<br/>
ma un colpo di lingua rompe le ossa.<br/> <sup id="toc_769">18</sup>Molti sono caduti a fil di spada,<br/>
ma non quanti sono periti per colpa della lingua.<br/> <sup id="toc_770">19</sup>Beato chi se ne guarda,<br/>
chi non è esposto al suo furore,<br/>
chi non ha trascinato il suo giogo<br/>
e non è stato legato con le sue catene.<br/> <sup id="toc_771">20</sup>Il suo giogo è un giogo di ferro;<br/>
le sue catene catene di bronzo.<br/> <sup id="toc_772">21</sup>Spaventosa è la morte che procura,<br/>
in confronto è preferibile la tomba.<br/> <sup id="toc_773">22</sup>Essa non ha potere sugli uomini pii,<br/>
questi non bruceranno alla sua fiamma.<br/> <sup id="toc_774">23</sup>Quanti abbandonano il Signore in essa cadranno,<br/>
fra costoro divamperà senza spegnersi.<br/>
Si avventerà contro di loro come un leone<br/>
e come una pantera ne farà scempio.<br/> <sup id="toc_775">24</sup>Ecco, recingi pure la tua proprietà con siepe spinosa,<br/>
lega in un sacchetto l’argento e l’oro,<br/> <sup id="toc_776">25</sup>ma controlla anche le tue parole pesandole<br/>
e chiudi con porte e catenaccio la bocca.<br/> <sup id="toc_777">26</sup>Sta’ attento a non sbagliare a causa della lingua,<br/>
perché tu non cada davanti a chi ti insidia.</p>
  <h3 id="toc_778">29</h3>
  <p class="testo_rientrato"><sup id="toc_779">1</sup>Chi pratica la misericordia concede prestiti al prossimo,<br/>
chi lo soccorre di propria mano osserva i comandamenti.<br/> <sup id="toc_780">2</sup>Dà in prestito al prossimo nel tempo del bisogno,<br/>
e a tua volta restituisci al prossimo nel momento fissato.<br/> <sup id="toc_781">3</sup>Mantieni la parola e sii leale con lui,<br/>
così troverai in ogni momento quanto ti occorre.<br/> <sup id="toc_782">4</sup>Molti considerano il prestito come cosa trovata<br/>
e causano fastidi a coloro che li hanno aiutati.<br/> <sup id="toc_783">5</sup>Prima di ricevere, ognuno bacia le mani del creditore,<br/>
parla con tono umile per ottenere gli averi dell’amico;<br/>
ma alla scadenza cerca di guadagnare tempo,<br/>
restituisce piagnistei e incolpa le circostanze.<br/> <sup id="toc_784">6</sup>Se riesce a pagare il creditore riceverà appena la metà,<br/>
e dovrà considerarla come una cosa trovata.<br/>
In caso contrario, il creditore sarà frodato dei suoi averi<br/>
e avrà senza motivo un nuovo nemico;<br/>
maledizioni e ingiurie gli restituirà,<br/>
renderà insulti invece dell’onore dovuto.<br/> <sup id="toc_785">7</sup>Molti perciò, per tale cattiveria, rifiutan di prestare:<br/>
hanno paura di perdere i beni senza ragione.</p>
  <p class="testo_rientrato"><sup id="toc_786">8</sup>Tuttavia sii longanime con il misero,<br/>
e non fargli attender troppo l’elemosina.<br/> <sup id="toc_787">9</sup>Per il comandamento soccorri il povero,<br/>
secondo la sua necessità non rimandarlo a mani vuote.<br/> <sup id="toc_788">10</sup>Perdi pure denaro per un fratello e amico,<br/>
non si arrugginisca inutilmente sotto una pietra.<br/> <sup id="toc_789">11</sup>Sfrutta le ricchezze secondo i comandi dell’Altissimo;<br/>
ti saranno più utili dell’oro.<br/> <sup id="toc_790">12</sup>Rinserra l’elemosina nei tuoi scrigni<br/>
ed essa ti libererà da ogni disgrazia.<br/> <sup id="toc_791">13</sup>Meglio di uno scudo resistente e di una lancia pesante,<br/>
combatterà per te di fronte al nemico.</p>
  <p class="testo_rientrato"><sup id="toc_792">14</sup>L’uomo buono garantisce per il prossimo,<br/>
chi ha perduto il pudore lo abbandona.<br/> <sup id="toc_793">15</sup>Non dimenticare il favore di chi si è fatto garante,<br/>
poiché egli si è impegnato per te.<br/> <sup id="toc_794">16</sup>Il peccatore dilapida i beni del suo garante,<br/>
l’ingrato di proposito abbandonerà chi l’ha salvato.<br/> <sup id="toc_795">17</sup>La cauzione ha rovinato molta gente onesta,<br/>
li ha sballottati come onda del mare.<br/> <sup id="toc_796">18</sup>Ha mandato in esilio uomini potenti,<br/>
costretti a errare fra genti straniere.<br/> <sup id="toc_797">19</sup>Un peccatore che offre premurosamente garanzia<br/>
e ricerca guadagni, sarà coinvolto in processi.<br/> <sup id="toc_798">20</sup>Aiuta il tuo prossimo secondo la tua possibilità<br/>
e bada a te stesso per non cadere.</p>
  <p class="testo_rientrato"><sup id="toc_799">21</sup>Indispensabili alla vita sono l’acqua, il pane, il vestito<br/>
e una casa che serva da riparo.<br/> <sup id="toc_800">22</sup>È meglio vivere da povero sotto un tetto di tavole,<br/>
che godere di cibi sontuosi in case altrui.<br/> <sup id="toc_801">23</sup>Del poco come del molto sii contento,<br/>
così non udirai il disprezzo come straniero.<br/> <sup id="toc_802">24</sup>Triste vita andare di casa in casa,<br/>
non potrai aprir bocca, dove sarai come straniero.<br/> <sup id="toc_803">25</sup>Avrai ospiti, mescerai vino senza un grazie,<br/>
inoltre ascolterai cose amare:<br/> <sup id="toc_804">26</sup>“Su, forestiero, apparecchia la tavola,<br/>
se hai qualche cosa sotto mano, dammi da mangiare”.<br/> <sup id="toc_805">27</sup>“Vattene, forestiero, cedi il posto a persona onorata;<br/>
mio fratello sarà mio ospite, ho bisogno della casa”.<br/> <sup id="toc_806">28</sup>Tali cose sono dure per un uomo che abbia intelligenza:<br/>
i rimproveri per l’ospitalità e gli insulti di un creditore.</p>
  <h3 id="toc_807">30</h3>
  <p class="testo_rientrato"><sup id="toc_808">1</sup>Chi ama il proprio figlio usa spesso la frusta,<br/>
per gioire di lui alla fine.<br/> <sup id="toc_809">2</sup>Chi corregge il proprio figlio ne trarrà vantaggio<br/>
e se ne potrà vantare con i suoi conoscenti.<br/> <sup id="toc_810">3</sup>Chi ammaestra il proprio figlio renderà geloso il nemico,<br/>
mentre davanti agli amici potrà gioire.<br/> <sup id="toc_811">4</sup>Muore il padre? È come se non morisse,<br/>
perché lascia un suo simile dopo di sé.<br/> <sup id="toc_812">5</sup>Durante la vita egli gioiva nel contemplarlo,<br/>
in punto di morte non prova dolore.<br/> <sup id="toc_813">6</sup>Di fronte ai nemici lascia un vendicatore,<br/>
per gli amici uno che sa ricompensarli.<br/> <sup id="toc_814">7</sup>Chi accarezza un figlio ne fascerà poi le ferite,<br/>
a ogni grido il suo cuore sarà sconvolto.<br/> <sup id="toc_815">8</sup>Un cavallo non domato diventa restio,<br/>
un figlio lasciato a se stesso diventa sventato.<br/> <sup id="toc_816">9</sup>Coccola il figlio ed egli ti incuterà spavento,<br/>
scherza con lui, ti procurerà dispiaceri.<br/> <sup id="toc_817">10</sup>Non ridere con lui per non doverti con lui rattristare,<br/>
che non debba digrignare i denti alla fine.<br/> <sup id="toc_818">11</sup>Non concedergli libertà in gioventù,<br/>
non prendere alla leggera i suoi difetti.<br/> <sup id="toc_819">12</sup>Piegagli il collo in gioventù<br/>
e battigli le costole finché è fanciullo,<br/>
perché poi intestardito non ti disobbedisca<br/>
e tu ne abbia un profondo dolore.<br/> <sup id="toc_820">13</sup>Educa tuo figlio e prenditi cura di lui,<br/>
così non dovrai affrontare la sua insolenza.</p>
  <p class="testo_rientrato"><sup id="toc_821">14</sup>Meglio un povero di aspetto sano e forte<br/>
che un ricco malato nel suo corpo.<br/> <sup id="toc_822">15</sup>Salute e vigore valgono più di tutto l’oro,<br/>
un corpo robusto più di un’immensa fortuna.<br/> <sup id="toc_823">16</sup>Non c’è ricchezza migliore della salute del corpo<br/>
e non c’è contentezza al di sopra della gioia del cuore.<br/> <sup id="toc_824">17</sup>Meglio la morte che una vita amara,<br/>
il riposo eterno che una malattia cronica.<br/> <sup id="toc_825">18</sup>Leccornie versate su una bocca chiusa<br/>
tali le offerte cibarie poste su una tomba.<br/> <sup id="toc_826">19</sup>A che serve all’idolo l’offerta di frutti?<br/>
Esso non mangia né sente il profumo;<br/>
così è il perseguitato dal Signore.<br/> <sup id="toc_827">20</sup>Osserva con gli occhi e sospira,<br/>
come un eunuco che abbraccia una vergine e sospira.</p>
  <p class="testo_rientrato"><sup id="toc_828">21</sup>Non abbandonarti alla tristezza,<br/>
non tormentarti con i tuoi pensieri.<br/> <sup id="toc_829">22</sup>La gioia del cuore è vita per l’uomo,<br/>
l’allegria di un uomo è lunga vita.<br/> <sup id="toc_830">23</sup>Distrai la tua anima, consola il tuo cuore,<br/>
tieni lontana la malinconia.<br/>
La malinconia ha rovinato molti,<br/>
da essa non si ricava nulla di buono.<br/> <sup id="toc_831">24</sup>Gelosia e ira accorciano i giorni,<br/>
la preoccupazione anticipa la vecchiaia.<br/> <sup id="toc_832">25</sup>Un cuore sereno è anche felice davanti ai cibi,<br/>
quello che mangia egli gusta.</p>
  <h3 id="toc_833">31</h3>
  <p class="testo_rientrato"><sup id="toc_834">1</sup>L’insonnia per la ricchezza logora il corpo,<br/>
l’affanno per essa distoglie il sonno.<br/> <sup id="toc_835">2</sup>L’affanno della veglia tien lontano l’assopirsi,<br/>
come una grave malattia bandisce il sonno.<br/> <sup id="toc_836">3</sup>Un ricco fatica nell’accumulare ricchezze<br/>
e se smette, si ingolfa nei piaceri.<br/> <sup id="toc_837">4</sup>Un povero fatica nelle privazioni della vita<br/>
e se smette, cade nell’indigenza.<br/> <sup id="toc_838">5</sup>Chi ama l’oro non sarà esente da colpa,<br/>
chi insegue il denaro per esso peccherà.<br/> <sup id="toc_839">6</sup>Molti sono andati in rovina a causa dell’oro,<br/>
il loro disastro era davanti a loro.<br/> <sup id="toc_840">7</sup>È una trappola per quanti ne sono entusiasti,<br/>
ogni insensato vi resta preso.<br/> <sup id="toc_841">8</sup>Beato il ricco, che si trova senza macchia<br/>
e che non corre dietro all’oro.<br/> <sup id="toc_842">9</sup>Chi è costui? noi lo proclameremo beato:<br/>
difatti egli ha compiuto meraviglie in mezzo al suo popolo.<br/> <sup id="toc_843">10</sup>Chi ha subìto la prova, risultando perfetto?<br/>
Sarà un titolo di gloria per lui.<br/>
Chi, potendo trasgredire, non ha trasgredito,<br/>
e potendo compiere il male, non lo ha fatto?<br/> <sup id="toc_844">11</sup>Si consolideranno i suoi beni<br/>
e l’assemblea celebrerà le sue beneficenze.</p>
  <p class="testo_rientrato"><sup id="toc_845">12</sup>Hai davanti una tavola sontuosa?<br/>
Non spalancare verso di essa la tua bocca<br/>
e non dire: “Che abbondanza qua sopra”.<br/> <sup id="toc_846">13</sup>Ricòrdati che l’occhio cattivo è un male.<br/>
Che cosa è stato creato peggiore dell’occhio?<br/>
Per questo esso lacrima in ogni circostanza.<br/> <sup id="toc_847">14</sup>Dove guarda l’ospite, non stendere la mano;<br/>
non intingere nel piatto insieme con lui.<br/> <sup id="toc_848">15</sup>Giudica le esigenze del prossimo dalle tue;<br/>
e su ogni cosa rifletti.<br/> <sup id="toc_849">16</sup>Mangia da uomo ciò che ti è posto innanzi;<br/>
non masticare con voracità per non renderti odioso.<br/> <sup id="toc_850">17</sup>Sii il primo a smettere per educazione,<br/>
non essere ingordo per non incorrere nel disprezzo.<br/> <sup id="toc_851">18</sup>Se siedi tra molti invitati,<br/>
non essere il primo a stendere la mano.<br/> <sup id="toc_852">19</sup>Quanto poco è sufficiente per un uomo educato,<br/>
una volta a letto non si sente soffocato.<br/> <sup id="toc_853">20</sup>Sonno salubre con uno stomaco ben regolato,<br/>
al mattino si alza e il suo spirito è libero.<br/>
Travaglio di insonnia, coliche e vomiti<br/>
accompagnano l’uomo ingordo.<br/> <sup id="toc_854">21</sup>Se sei stato forzato a eccedere nei cibi,<br/>
àlzati, va’ a vomitare e sarai sollevato.<br/> <sup id="toc_855">22</sup>Ascoltami, figlio, e non disprezzarmi,<br/>
alla fine troverai vere le mie parole.<br/>
In tutte le azioni sii moderato<br/>
e nessuna malattia ti coglierà.<br/> <sup id="toc_856">23</sup>Molte labbra loderanno chi è splendido nei banchetti,<br/>
e vera è la testimonianza della sua munificenza.<br/> <sup id="toc_857">24</sup>La città mormora di chi è tirchio nei banchetti;<br/>
ed esatta è la testimonianza della sua avarizia.</p>
  <p class="testo_rientrato"><sup id="toc_858">25</sup>Non fare il forte con il vino,<br/>
perché ha mandato molti in rovina.<br/> <sup id="toc_859">26</sup>La fornace prova il metallo nella tempera,<br/>
così il vino i cuori in una sfida di arroganti.<br/> <sup id="toc_860">27</sup>Il vino è come la vita per gli uomini,<br/>
purché tu lo beva con misura.<br/>
Che vita è quella di chi non ha vino?<br/>
Questo fu creato per la gioia degli uomini.<br/> <sup id="toc_861">28</sup>Allegria del cuore e gioia dell’anima<br/>
è il vino bevuto a tempo e a misura.<br/> <sup id="toc_862">29</sup>Amarezza dell’anima è il vino bevuto in quantità,<br/>
con eccitazione e per sfida.<br/> <sup id="toc_863">30</sup>L’ubriachezza accresce l’ira dello stolto a sua rovina,<br/>
ne diminuisce le forze e gli procura ferite.<br/> <sup id="toc_864">31</sup>Durante un banchetto non rimproverare il vicino,<br/>
non deriderlo nella sua letizia.<br/>
Non dirgli parola di rimprovero<br/>
e non tormentarlo col chiedergli ciò che ti deve.</p>
  <h3 id="toc_865">32</h3>
  <p class="testo_rientrato"><sup id="toc_866">1</sup>Ti hanno fatto capotavola? Non esaltarti;<br/>
comportati con gli altri come uno di loro.<br/>
Pensa a loro e poi mettiti a tavola;<br/> <sup id="toc_867">2</sup>quando avrai assolto il tuo compito, accòmodati<br/>
per ricrearti con loro<br/>
e ricevere la corona per la tua cortesia.<br/> <sup id="toc_868">3</sup>Parla, o anziano, ciò ti s’addice,<br/>
ma con discrezione e non disturbare la musica.<br/> <sup id="toc_869">4</sup>Quando ascolti non effonderti in chiacchiere,<br/>
non fare fuori luogo il sapiente.<br/> <sup id="toc_870">5</sup>Sigillo di rubino in un anello d’oro<br/>
è un concerto musicale in un banchetto.<br/> <sup id="toc_871">6</sup>Sigillo di smeraldo in una guarnizione d’oro<br/>
è la melodia dei canti unita alla dolcezza del vino.<br/> <sup id="toc_872">7</sup>Parla, giovinetto, se è necessario,<br/>
ma appena un paio di volte, se interrogato.<br/> <sup id="toc_873">8</sup>Compendia il tuo discorso, molte cose in poche parole;<br/>
compòrtati come uno che sa ma che tace.<br/> <sup id="toc_874">9</sup>Fra i grandi non crederti loro uguale,<br/>
se un altro parla, non ciarlare troppo.<br/> <sup id="toc_875">10</sup>Prima del tuono viene la folgore,<br/>
la grazia precede l’uomo modesto.<br/> <sup id="toc_876">11</sup>All’ora stabilita àlzati e non restare per ultimo,<br/>
corri a casa e non indugiare.<br/> <sup id="toc_877">12</sup>Là divèrtiti e fa’ quello che desideri,<br/>
ma non peccare con un discorso arrogante.<br/> <sup id="toc_878">13</sup>Per tutto ciò benedici chi ti ha creato,<br/>
chi ti colma dei suoi benefici.</p>
  <p class="testo_rientrato"><sup id="toc_879">14</sup>Chi teme il Signore accetterà la correzione,<br/>
coloro che lo ricercano troveranno il suo favore.<br/> <sup id="toc_880">15</sup>Chi indaga la legge ne sarà appagato,<br/>
ma l’ipocrita vi troverà motivo di scandalo.<br/> <sup id="toc_881">16</sup>Quanti temono il Signore troveranno la giustizia,<br/>
le loro virtù brilleranno come luci.<br/> <sup id="toc_882">17</sup>Un uomo peccatore schiva il rimprovero,<br/>
trova scuse secondo i suoi capricci.<br/> <sup id="toc_883">18</sup>Un uomo assennato non trascura l’avvertimento,<br/>
quello empio e superbo non prova alcun timore.<br/> <sup id="toc_884">19</sup>Non far nulla senza riflessione,<br/>
alla fine dell’azione non te ne pentirai.<br/> <sup id="toc_885">20</sup>Non camminare in una via piena d’ostacoli,<br/>
per non inciampare contro i sassi.<br/> <sup id="toc_886">21</sup>Non fidarti di una via senza inciampi,<br/> <sup id="toc_887">22</sup>e guàrdati anche dai tuoi figli.<br/> <sup id="toc_888">23</sup>In ogni azione abbi fiducia in te stesso,<br/>
poiché anche questo è osservare i comandamenti.<br/> <sup id="toc_889">24</sup>Chi crede alla legge è attento ai comandamenti,<br/>
chi confida nel Signore non resterà deluso.</p>
  <h3 id="toc_890">33</h3>
  <p class="testo_rientrato"><sup id="toc_891">1</sup>Chi teme il Signore non incorre in alcun male,<br/>
se subisce tentazioni, ne sarà liberato di nuovo.<br/> <sup id="toc_892">2</sup>Un uomo saggio non detesta la legge,<br/>
ma l’ipocrita a suo riguardo è come una nave nella tempesta.<br/> <sup id="toc_893">3</sup>L’uomo assennato ha fiducia nella legge,<br/>
la legge per lui è degna di fede come un oracolo.<br/> <sup id="toc_894">4</sup>Prepàrati il discorso, così sarai ascoltato;<br/>
concatena il tuo sapere e poi rispondi.<br/> <sup id="toc_895">5</sup>Ruota di carro il sentimento dello stolto,<br/>
il suo ragionamento è come l’asse che gira.<br/> <sup id="toc_896">6</sup>Come uno stallone è un amico beffardo,<br/>
nitrisce sotto chiunque lo cavalca.</p>
  <p class="testo_rientrato"><sup id="toc_897">7</sup>Perché un giorno è più importante d’un altro?<br/>
Eppure la luce di ogni giorno dell’anno viene dal sole.<br/> <sup id="toc_898">8</sup>Essi sono distinti secondo il pensiero del Signore<br/>
che ha variato le stagioni e le feste.<br/> <sup id="toc_899">9</sup>Alcuni giorni li ha nobilitati e santificati,<br/>
altri li ha lasciati nel numero dei giorni ordinari.<br/> <sup id="toc_900">10</sup>Anche gli uomini provengono tutti dalla polvere<br/>
e dalla terra fu creato Adamo.<br/> <sup id="toc_901">11</sup>Ma il Signore li ha distinti nella sua grande sapienza,<br/>
ha assegnato loro diversi destini.<br/> <sup id="toc_902">12</sup>Alcuni li ha benedetti ed esaltati,<br/>
altri li ha santificati e avvicinati a sé,<br/>
altri li ha maledetti e umiliati<br/>
e li ha scacciati dalle loro posizioni.<br/> <sup id="toc_903">13</sup>Come l’argilla nelle mani del vasaio<br/>
che la forma a suo piacimento,<br/>
così gli uomini nelle mani di colui che li ha creati,<br/>
per retribuirli secondo la sua giustizia.<br/> <sup id="toc_904">14</sup>Di fronte al male c’è il bene,<br/>
di fronte alla morte, la vita;<br/>
così di fronte al pio il peccatore.<br/> <sup id="toc_905">15</sup>Considera perciò tutte le opere dell’Altissimo;<br/>
due a due, una di fronte all’altra.<br/> <sup id="toc_906">16</sup>Io mi sono dedicato per ultimo allo studio,<br/>
come un racimolatore dietro i vendemmiatori.<br/> <sup id="toc_907">17</sup>Con la benedizione del Signore ho raggiunto lo scopo,<br/>
come un vendemmiatore ho riempito il tino.<br/> <sup id="toc_908">18</sup>Badate che non ho faticato solo per me,<br/>
ma per quanti ricercano l’istruzione.<br/> <sup id="toc_909">19</sup>Ascoltatemi, capi del popolo,<br/>
e voi che dirigete le assemblee, fate attenzione.</p>
  <p class="testo_rientrato"><sup id="toc_910">20</sup>Al figlio e alla moglie, al fratello e all’amico<br/>
non dare un potere su di te finché sei in vita.<br/>
Non dare ad altri le tue ricchezze,<br/>
perché poi non ti penta e debba richiederle.<br/> <sup id="toc_911">21</sup>Finché vivi e c’è respiro in te,<br/>
non abbandonarti in potere di nessuno.<br/> <sup id="toc_912">22</sup>È meglio che i figli ti preghino<br/>
che non rivolgerti tu alle loro mani.<br/> <sup id="toc_913">23</sup>In tutte le azioni sii sempre superiore,<br/>
non permettere che si offuschi la tua fama.<br/> <sup id="toc_914">24</sup>Quando finiranno i giorni della tua vita,<br/>
al momento della morte, assegna la tua eredità.</p>
  <p class="testo_rientrato"><sup id="toc_915">25</sup>Foraggio, bastone e pesi per l’asino;<br/>
pane, castigo e lavoro per lo schiavo.<br/> <sup id="toc_916">26</sup>Fa’ lavorare il tuo servo, e potrai trovare riposo,<br/>
lasciagli libere le mani e cercherà la libertà.<br/> <sup id="toc_917">27</sup>Giogo e redini piegano il collo;<br/>
per lo schiavo cattivo torture e castighi.<br/> <sup id="toc_918">28</sup>Fallo lavorare perché non stia in ozio,<br/>
poiché l’ozio insegna molte cattiverie.<br/> <sup id="toc_919">29</sup>Obbligalo al lavoro come gli conviene,<br/>
e se non obbedisce, stringi i suoi ceppi.<br/> <sup id="toc_920">30</sup>Non esagerare con nessuno;<br/>
non fare nulla senza giustizia.<br/> <sup id="toc_921">31</sup>Se hai uno schiavo, sia come te stesso,<br/>
poiché l’hai acquistato con il sangue.<br/> <sup id="toc_922">32</sup>Se hai uno schiavo, trattalo come fratello,<br/>
perché ne avrai bisogno come di te stesso,<br/> <sup id="toc_923">33</sup>Se tu lo maltratti ed egli fuggirà,<br/>
per quale strada andrai a ricercarlo?</p>
  <h3 id="toc_924">34</h3>
  <p class="testo_rientrato"><sup id="toc_925">1</sup>Speranze vane e fallaci sono proprie dell’uomo insensato,<br/>
i sogni danno le ali agli stolti.<br/> <sup id="toc_926">2</sup>Come uno che afferra le ombre e insegue il vento,<br/>
così chi si appoggia ai sogni.<br/> <sup id="toc_927">3</sup>Questo dopo quello: tale la visione di sogni,<br/>
di fronte a un volto l’immagine di un volto.<br/> <sup id="toc_928">4</sup>Dall’impuro che cosa potrà uscire di puro?<br/>
E dal falso che cosa potrà uscire di vero?<br/> <sup id="toc_929">5</sup>Oracoli, auspici e sogni sono cose vane,<br/>
come vaneggia la mente di una donna in doglie.<br/> <sup id="toc_930">6</sup>Se non sono inviati dall’Altissimo in una sua visita,<br/>
non permettere che se ne occupi la tua mente.<br/> <sup id="toc_931">7</sup>I sogni hanno indotto molti in errore,<br/>
hanno deviato quanti avevano in essi sperato.<br/> <sup id="toc_932">8</sup>Senza menzogna si deve adempiere la legge,<br/>
la sapienza in bocca verace è perfezione.</p>
  <p class="testo_rientrato"><sup id="toc_933">9</sup>Chi ha viaggiato conosce molte cose,<br/>
chi ha molta esperienza parlerà con intelligenza.<br/> <sup id="toc_934">10</sup>Chi non ha avuto delle prove, poco conosce;<br/>
chi ha viaggiato ha accresciuto l’accortezza.<br/> <sup id="toc_935">11</sup>Ho visto molte cose nei miei viaggi;<br/>
il mio sapere è più che le mie parole.<br/> <sup id="toc_936">12</sup>Spesso ho corso pericoli mortali;<br/>
ma sono stato salvato grazie alla mia esperienza.<br/> <sup id="toc_937">13</sup>Lo spirito di coloro che temono il Signore vivrà,<br/>
perché la loro speranza è posta in colui che li salva.<br/> <sup id="toc_938">14</sup>Chi teme il Signore non ha paura di nulla,<br/>
e non teme perché egli è la sua speranza.<br/> <sup id="toc_939">15</sup>Beata l’anima di chi teme il Signore;<br/>
a chi si appoggia? Chi è il suo sostegno?<br/> <sup id="toc_940">16</sup>Gli occhi del Signore sono su coloro che lo amano,<br/>
protezione potente e sostegno di forza,<br/>
riparo dal vento infuocato e riparo dal sole meridiano,<br/>
difesa contro gli ostacoli, soccorso nella caduta;<br/> <sup id="toc_941">17</sup>solleva l’anima e illumina gli occhi,<br/>
concede sanità, vita e benedizione.</p>
  <p class="testo_rientrato"><sup id="toc_942">18</sup>Sacrificare il frutto dell’ingiustizia è un’offerta da burla;<br/>
i doni dei malvagi non sono graditi.<br/> <sup id="toc_943">19</sup>L’Altissimo non gradisce le offerte degli empi,<br/>
e per la moltitudine delle vittime non perdona i peccati.<br/> <sup id="toc_944">20</sup>Sacrifica un figlio davanti al proprio padre<br/>
chi offre un sacrificio con i beni dei poveri.<br/> <sup id="toc_945">21</sup>Il pane dei bisognosi è la vita dei poveri,<br/>
toglierlo a loro è commettere un assassinio.<br/> <sup id="toc_946">22</sup>Uccide il prossimo chi gli toglie il nutrimento,<br/>
versa sangue chi rifiuta il salario all’operaio.<br/> <sup id="toc_947">23</sup>Uno edifica, l’altro abbatte:<br/>
che vantaggio se ne ricava oltre la fatica?<br/>
Uno prega, l’altro maledice:<br/>
quale delle due voci ascolterà il Signore?<br/> <sup id="toc_948">25</sup>Lavarsi dopo aver toccato un morto, poi toccarlo di nuovo:<br/>
quale utilità c’è in simile abluzione?<br/> <sup id="toc_949">26</sup>Così l’uomo che digiuna per i suoi peccati<br/>
e poi va e li commette di nuovo.<br/>
Chi ascolterà la sua supplica?<br/>
Quale utilità c’è nella sua umiliazione?</p>
  <h3 id="toc_950">35</h3>
  <p class="testo_rientrato"><sup id="toc_951">1</sup>Chi osserva la legge moltiplica le offerte;<br/>
chi adempie i comandamenti offre un sacrificio di comunione.<br/> <sup id="toc_952">2</sup>Chi serba riconoscenza offre fior di farina,<br/>
chi pratica l’elemosina fa sacrifici di lode.<br/> <sup id="toc_953">3</sup>Cosa gradita al Signore è astenersi dalla malvagità,<br/>
sacrificio espiatorio è astenersi dall’ingiustizia.<br/> <sup id="toc_954">4</sup>Non presentarti a mani vuote davanti al Signore,<br/>
tutto questo è richiesto dai comandamenti.<br/> <sup id="toc_955">5</sup>L’offerta del giusto arricchisce l’altare,<br/>
il suo profumo sale davanti all’Altissimo.<br/> <sup id="toc_956">6</sup>Il sacrificio dell’uomo giusto è gradito,<br/>
il suo memoriale non sarà dimenticato.<br/> <sup id="toc_957">7</sup>Glorifica il Signore con animo generoso,<br/>
non essere avaro nelle primizie che offri.<br/> <sup id="toc_958">8</sup>In ogni offerta mostra lieto il tuo volto,<br/>
consacra con gioia la decima.<br/> <sup id="toc_959">9</sup>Dà all’Altissimo in base al dono da lui ricevuto,<br/>
dà di buon animo secondo la tua possibilità,<br/> <sup id="toc_960">10</sup>perché il Signore è uno che ripaga,<br/>
e sette volte ti restituirà.</p>
  <p class="testo_rientrato"><sup id="toc_961">11</sup>Non cercare di corromperlo con doni, non accetterà,<br/>
non confidare su una vittima ingiusta,<br/> <sup id="toc_962">12</sup>perché il Signore è giudice<br/>
e non v’è presso di lui preferenza di persone.<br/> <sup id="toc_963">13</sup>Non è parziale con nessuno contro il povero,<br/>
anzi ascolta proprio la preghiera dell’oppresso.<br/> <sup id="toc_964">14</sup>Non trascura la supplica dell’orfano<br/>
né la vedova, quando si sfoga nel lamento.<br/> <sup id="toc_965">15</sup>Le lacrime della vedova non scendono forse sulle sue guance<br/>
e il suo grido non si alza contro chi gliele fa versare?<br/> <sup id="toc_966">16</sup>Chi venera Dio sarà accolto con benevolenza,<br/>
la sua preghiera giungerà fino alle nubi.<br/> <sup id="toc_967">17</sup>La preghiera dell’umile penetra le nubi,<br/>
finché non sia arrivata, non si contenta;<br/> <sup id="toc_968">18</sup>non desiste finché l’Altissimo non sia intervenuto,<br/>
rendendo soddisfazione ai giusti e ristabilendo l’equità.<br/> <sup id="toc_969">19</sup>Il Signore non tarderà<br/>
e non si mostrerà indulgente sul loro conto,<br/> <sup id="toc_970">20</sup>finché non abbia spezzato le reni agli spietati<br/>
e si sia vendicato delle nazioni;<br/> <sup id="toc_971">21</sup>finché non abbia estirpato la moltitudine dei violenti<br/>
e frantumato lo scettro degli ingiusti;<br/> <sup id="toc_972">22</sup>finché non abbia reso a ognuno secondo le sue azioni<br/>
e vagliato le opere degli uomini secondo le loro intenzioni;<br/> <sup id="toc_973">23</sup>finché non abbia fatto giustizia al suo popolo<br/>
e non lo abbia allietato con la sua misericordia.<br/> <sup id="toc_974">24</sup>Bella è la misericordia al tempo dell’afflizione,<br/>
come le nubi apportatrici di pioggia in tempo di siccità.</p>
  <h3 id="toc_975">36</h3>
  <p class="testo_rientrato"><sup id="toc_976">1</sup>Abbi pietà di noi, Signore Dio di tutto, e guarda,<br/>
infondi il tuo timore su tutte le nazioni.<br/> <sup id="toc_977">2</sup>Alza la tua mano sulle nazioni straniere,<br/>
perché vedano la tua potenza.<br/> <sup id="toc_978">3</sup>Come ai loro occhi ti sei mostrato santo in mezzo a noi,<br/>
così ai nostri occhi mòstrati grande fra di loro.<br/> <sup id="toc_979">4</sup>Ti riconoscano, come noi abbiamo riconosciuto<br/>
che non c’è un Dio fuori di te, Signore.<br/> <sup id="toc_980">5</sup>Rinnova i segni e compi altri prodigi,<br/>
glorifica la tua mano e il tuo braccio destro.<br/> <sup id="toc_981">6</sup>Risveglia lo sdegno e riversa l’ira,<br/>
distruggi l’avversario e abbatti il nemico.<br/> <sup id="toc_982">7</sup>Affretta il tempo e ricòrdati del giuramento;<br/>
si narrino le tue meraviglie.<br/> <sup id="toc_983">8</sup>Sia consumato dall’ira del fuoco chi cerca scampo;<br/>
gli avversari del tuo popolo vadano in perdizione.<br/> <sup id="toc_984">9</sup>Schiaccia le teste dei capi nemici<br/>
che dicono: “Non c’è nessuno fuori di noi”.<br/> <sup id="toc_985">10</sup>Raduna tutte le tribù di Giacobbe,<br/>
rendi loro il possesso come era al principio.<br/> <sup id="toc_986">11</sup>Abbi pietà, Signore, del popolo chiamato con il tuo nome,<br/>
di Israele che hai trattato come un primogenito.<br/> <sup id="toc_987">12</sup>Abbi pietà della tua città santa, di Gerusalemme<br/>
tua stabile dimora.<br/>
Riempi Sion della tua maestà<br/>
il tuo popolo della tua gloria.<br/> <sup id="toc_988">14</sup>Rendi testimonianza alle creature che sono tue fin dal principio,<br/>
adempi le profezie fatte nel tuo nome.<br/> <sup id="toc_989">15</sup>Ricompensa coloro che sperano in te,<br/>
i tuoi profeti siano degni di fede.<br/> <sup id="toc_990">16</sup>Ascolta, Signore, la preghiera dei tuoi servi,<br/>
secondo la benedizione di Aronne sul tuo popolo.<br/> <sup id="toc_991">17</sup>Sappiano quanti abitano sulla terra<br/>
che tu sei il Signore, il Dio dei secoli.</p>
  <p class="testo_rientrato"><sup id="toc_992">18</sup>Il ventre consuma ogni cibo,<br/>
eppure un cibo è preferibile a un altro.<br/>
Il palato distingue al gusto la selvaggina,<br/>
così una mente assennata distingue i discorsi bugiardi.<br/> <sup id="toc_993">20</sup>Un cuore perverso causerà dolore,<br/>
un uomo dalla molta esperienza saprà ripagarlo.</p>
  <p class="testo_rientrato"><sup id="toc_994">21</sup>Una donna accetterà qualsiasi marito,<br/>
ma una giovane è migliore di un’altra.<br/> <sup id="toc_995">22</sup>La bellezza di una donna allieta il volto;<br/>
e sorpassa ogni desiderio dell’uomo;<br/> <sup id="toc_996">23</sup>se vi è poi sulla sua lingua bontà e dolcezza,<br/>
suo marito non è più uno dei comuni mortali.<br/> <sup id="toc_997">24</sup>Chi si procura una sposa, possiede il primo dei beni,<br/>
un aiuto adatto a lui e una colonna d’appoggio.<br/> <sup id="toc_998">25</sup>Dove non esiste siepe, la proprietà è saccheggiata,<br/>
ove non c’è moglie, l’uomo geme randagio.<br/> <sup id="toc_999">26</sup>Chi si fida di un ladro armato<br/>
che corre di città in città?<br/> <sup id="toc_1000">27</sup>Così dell’uomo che non ha un nido<br/>
e che si corica là dove lo coglie la notte.</p>
  <h3 id="toc_1001">37</h3>
  <p class="testo_rientrato"><sup id="toc_1002">1</sup>Ogni amico dice: “Anch’io ti sono amico”,<br/>
ma esiste l’amico che lo è solo di nome.<br/> <sup id="toc_1003">2</sup>Non è forse un dolore mortale<br/>
un compagno e un amico trasformatosi in nemico?<br/> <sup id="toc_1004">3</sup>O inclinazione malvagia, da dove sei balzata,<br/>
per ricoprire la terra con la tua malizia?<br/> <sup id="toc_1005">4</sup>Il compagno si rallegra con l’amico nella felicità,<br/>
ma al momento della disgrazia gli sarà ostile.<br/> <sup id="toc_1006">5</sup>Il compagno soffre con l’amico per ragioni di stomaco,<br/>
ma di fronte al conflitto prenderà lo scudo.<br/> <sup id="toc_1007">6</sup>Non ti dimenticare dell’amico dell’anima tua,<br/>
non scordarti di lui nella tua prosperità.</p>
  <p class="testo_rientrato"><sup id="toc_1008">7</sup>Ogni consigliere suggerisce consigli,<br/>
ma c’è chi consiglia a proprio vantaggio.<br/> <sup id="toc_1009">8</sup>Guàrdati da un consigliere,<br/>
infòrmati quali siano le sue necessità<br/>
– egli nel consigliare penserà al suo interesse –<br/>
perché non getti la sorte su di te<br/> <sup id="toc_1010">9</sup>e dica: “La tua via è buona”,<br/>
poi si terrà in disparte per vedere quanto ti accadrà.<br/> <sup id="toc_1011">10</sup>Non consigliarti con chi ti guarda di sbieco,<br/>
nascondi la tua intenzione a quanti ti invidiano.<br/> <sup id="toc_1012">11</sup>Non consigliarti con una donna sulla sua rivale,<br/>
con un pauroso sulla guerra,<br/>
con un mercante sul commercio,<br/>
con un compratore sulla vendita,<br/>
con un invidioso sulla riconoscenza,<br/>
con uno spietato sulla bontà di cuore,<br/>
con un pigro su un’iniziativa qualsiasi,<br/>
con un mercenario annuale sul raccolto,<br/>
con uno schiavo pigro su un gran lavoro;<br/>
non dipendere da costoro per nessun consiglio.<br/> <sup id="toc_1013">12</sup>Invece frequenta spesso un uomo pio,<br/>
che tu conosci come osservante dei comandamenti<br/>
e la cui anima è come la tua anima;<br/>
se tu inciampi, saprà compatirti.<br/> <sup id="toc_1014">13</sup>Segui il consiglio del tuo cuore,<br/>
perché nessuno ti sarà più fedele di lui.<br/> <sup id="toc_1015">14</sup>La coscienza di un uomo talvolta suole avvertire<br/>
meglio di sette sentinelle collocate in alto per spiare.<br/> <sup id="toc_1016">15</sup>Al di sopra di tutto questo prega l’Altissimo<br/>
perché guidi la tua condotta secondo verità.</p>
  <p class="testo_rientrato"><sup id="toc_1017">16</sup>Principio di ogni opera è la ragione,<br/>
prima di ogni azione è bene riflettere.<br/> <sup id="toc_1018">17</sup>Radice dei pensieri è il cuore,<br/>
queste quattro parti ne derivano:<br/> <sup id="toc_1019">18</sup>bene e male, vita e morte,<br/>
ma su tutto domina sempre la lingua.<br/> <sup id="toc_1020">19</sup>C’è l’uomo esperto maestro di molti,<br/>
ma inutile per se stesso.<br/> <sup id="toc_1021">20</sup>C’è chi posa a saggio nei discorsi ed è odioso,<br/>
a costui mancherà ogni nutrimento;<br/> <sup id="toc_1022">21</sup>non gli è stato concesso il favore del Signore,<br/>
poiché è privo di ogni sapienza.<br/> <sup id="toc_1023">22</sup>C’è chi è saggio solo per se stesso,<br/>
i frutti della sua scienza sono sicuri.<br/> <sup id="toc_1024">23</sup>Un uomo saggio istruisce il suo popolo,<br/>
dei frutti della sua intelligenza ci si può fidare.<br/> <sup id="toc_1025">24</sup>Un uomo saggio è colmato di benedizioni,<br/>
quanti lo vedono lo proclamano beato.<br/> <sup id="toc_1026">25</sup>La vita dell’uomo ha i giorni contati;<br/>
ma i giorni di Israele sono senza numero.<br/> <sup id="toc_1027">26</sup>Il saggio otterrà fiducia tra il suo popolo,<br/>
il suo nome vivrà per sempre.</p>
  <p class="testo_rientrato"><sup id="toc_1028">27</sup>Figlio, nella tua vita prova te stesso,<br/>
vedi quanto ti nuoce e non concedertelo.<br/> <sup id="toc_1029">28</sup>Difatti non tutto conviene a tutti<br/>
e non tutti approvano ogni cosa.<br/> <sup id="toc_1030">29</sup>Non essere ingordo per qualsiasi ghiottoneria,<br/>
non ti gettare sulle vivande,<br/> <sup id="toc_1031">30</sup>perché l’abuso dei cibi causa malattie,<br/>
l’ingordigia provoca coliche.<br/>
Molti sono morti per ingordigia,<br/>
chi si controlla vivrà a lungo.</p>
  <h3 id="toc_1032">38</h3>
  <p class="testo_rientrato"><sup id="toc_1033">1</sup>Onora il medico come si deve secondo il bisogno,<br/>
anch’egli è stato creato dal Signore.<br/> <sup id="toc_1034">2</sup>Dall’Altissimo viene la guarigione,<br/>
anche dal re egli riceve doni.<br/> <sup id="toc_1035">3</sup>La scienza del medico lo fa procedere a testa alta,<br/>
egli è ammirato anche tra i grandi.<br/> <sup id="toc_1036">4</sup>Il Signore ha creato medicamenti dalla terra,<br/>
l’uomo assennato non li disprezza.<br/> <sup id="toc_1037">5</sup>L’acqua non fu forse resa dolce per mezzo di un legno,<br/>
per rendere evidente la potenza di lui?<br/> <sup id="toc_1038">6</sup>Dio ha dato agli uomini la scienza<br/>
perché potessero gloriarsi delle sue meraviglie.<br/> <sup id="toc_1039">7</sup>Con esse il medico cura ed elimina il dolore<br/>
e il farmacista prepara le miscele.<br/> <sup id="toc_1040">8</sup>Non verranno meno le sue opere!<br/>
Da lui proviene il benessere sulla terra.<br/> <sup id="toc_1041">9</sup>Figlio, non avvilirti nella malattia,<br/>
ma prega il Signore ed egli ti guarirà.<br/> <sup id="toc_1042">10</sup>Purìficati, lavati le mani;<br/>
monda il cuore da ogni peccato.<br/> <sup id="toc_1043">11</sup>Offri incenso e un memoriale di fior di farina<br/>
e sacrifici pingui secondo le tue possibilità.<br/> <sup id="toc_1044">12</sup>Fa’ poi passare il medico<br/>
– il Signore ha creato anche lui –<br/>
non stia lontano da te, poiché ne hai bisogno.<br/> <sup id="toc_1045">13</sup>Ci sono casi in cui il successo è nelle loro mani.<br/> <sup id="toc_1046">14</sup>Anch’essi pregano il Signore<br/>
perché li guidi felicemente ad alleviare la malattia<br/>
e a risanarla, perché il malato ritorni alla vita.<br/> <sup id="toc_1047">15</sup>Chi pecca contro il proprio creatore<br/>
cada nelle mani del medico.</p>
  <p class="testo_rientrato"><sup id="toc_1048">16</sup>Figlio, versa lacrime sul morto,<br/>
e come uno che soffre crudelmente inizia il lamento;<br/>
poi seppelliscine il corpo secondo il suo rito<br/>
e non trascurare la sua tomba.<br/> <sup id="toc_1049">17</sup>Piangi amaramente e alza il tuo lamento,<br/>
il lutto sia proporzionato alla sua dignità,<br/>
un giorno o due, per prevenire le dicerie,<br/>
quindi consòlati del tuo dolore.<br/> <sup id="toc_1050">18</sup>Difatti il dolore precede la morte,<br/>
il dolore del cuore logora la forza.<br/> <sup id="toc_1051">19</sup>In una disgrazia resta a lungo il dolore,<br/>
una vita di miseria è dura al cuore.<br/> <sup id="toc_1052">20</sup>Non abbandonare il tuo cuore al dolore;<br/>
scaccialo pensando alla tua fine.<br/> <sup id="toc_1053">21</sup>Non dimenticare: non ci sarà infatti ritorno;<br/>
al morto non gioverai e farai del male a te stesso.<br/> <sup id="toc_1054">22</sup>Ricòrdati della mia sorte che sarà anche la tua:<br/>
“Ieri a me e oggi a te”.<br/> <sup id="toc_1055">23</sup>Nel riposo del morto lascia riposare anche il suo ricordo;<br/>
consòlati di lui, ora che il suo spirito è partito.</p>
  <p class="testo_rientrato"><sup id="toc_1056">24</sup>La sapienza dello scriba si deve alle sue ore di quiete;<br/>
chi ha poca attività diventerà saggio.<br/> <sup id="toc_1057">25</sup>Come potrà divenir saggio chi maneggia l’aratro<br/>
e si vanta di brandire un pungolo?<br/>
Spinge innanzi i buoi e si occupa del loro lavoro<br/>
e parla solo di vitelli?<br/> <sup id="toc_1058">26</sup>Pone la sua mente a tracciare solchi,<br/>
non dorme per dare il foraggio alle giovenche.<br/> <sup id="toc_1059">27</sup>Così ogni artigiano e ogni artista<br/>
che passa la notte come il giorno:<br/>
quelli che incidono incisioni per sigilli<br/>
e con pazienza cercano di variare l’intaglio;<br/>
pongono mente a ritrarre bene il disegno<br/>
e stanno svegli per terminare il lavoro.<br/> <sup id="toc_1060">28</sup>Così il fabbro siede davanti all’incudine<br/>
ed è intento ai lavori del ferro:<br/>
la vampa del fuoco gli strugge le carni,<br/>
e col calore del fornello deve lottare;<br/>
il rumore del martello gli assorda gli orecchi,<br/>
i suoi occhi sono fissi al modello dell’oggetto,<br/>
è tutto preoccupato per finire il suo lavoro,<br/>
sta sveglio per rifinirlo alla perfezione.<br/> <sup id="toc_1061">29</sup>Così il vasaio seduto al suo lavoro<br/>
gira con i piedi la ruota,<br/>
è sempre in ansia per il suo lavoro;<br/>
tutti i suoi gesti sono calcolati.<br/> <sup id="toc_1062">30</sup>Con il braccio imprime una forma all’argilla,<br/>
mentre con i piedi ne piega la resistenza;<br/>
è preoccupato per una verniciatura perfetta,<br/>
sta sveglio per pulire il fornello.<br/> <sup id="toc_1063">31</sup>Tutti costoro hanno fiducia nelle proprie mani;<br/>
ognuno è esperto nel proprio mestiere.<br/> <sup id="toc_1064">32</sup>Senza di loro sarebbe impossibile costruire una città;<br/>
gli uomini non potrebbero né abitarvi né circolare.<br/> <sup id="toc_1065">33</sup>Ma essi non sono ricercati nel consiglio del popolo,<br/>
nell’assemblea non hanno un posto speciale,<br/>
non siedono sul seggio del giudice,<br/>
non conoscono le disposizioni del giudizio.<br/> <sup id="toc_1066">34</sup>Non fanno brillare né l’istruzione né il diritto,<br/>
non compaiono tra gli autori di proverbi;<br/>
ma sostengono le cose materiali,<br/>
e la loro preghiera riguarda i lavori del mestiere.</p>
  <h3 id="toc_1067">39</h3>
  <p class="testo_rientrato"><sup id="toc_1068">1</sup>Differente è il caso di chi si applica<br/>
e medita la legge dell’Altissimo.<br/>
Egli indaga la sapienza di tutti gli antichi,<br/>
si dedica allo studio delle profezie.<br/> <sup id="toc_1069">2</sup>Conserva i detti degli uomini famosi,<br/>
penetra le sottigliezze delle parabole,<br/> <sup id="toc_1070">3</sup>indaga il senso recondito dei proverbi<br/>
e s’occupa degli enigmi delle parabole.<br/> <sup id="toc_1071">4</sup>Svolge il suo compito fra i grandi,<br/>
è presente alle riunioni dei capi,<br/>
viaggia fra genti straniere,<br/>
investigando il bene e il male in mezzo agli uomini.<br/> <sup id="toc_1072">5</sup>Di buon mattino rivolge il cuore<br/>
al Signore, che lo ha creato, prega davanti all’Altissimo,<br/>
apre la bocca alla preghiera, implora per i suoi peccati.<br/> <sup id="toc_1073">6</sup>Se questa è la volontà del Signore grande,<br/>
egli sarà ricolmato di spirito di intelligenza,<br/>
come pioggia effonderà parole di sapienza,<br/>
nella preghiera renderà lode al Signore.<br/> <sup id="toc_1074">7</sup>Egli dirigerà il suo consiglio e la sua scienza,<br/>
mediterà sui misteri di Dio.<br/> <sup id="toc_1075">8</sup>Farà brillare la dottrina del suo insegnamento,<br/>
si vanterà della legge dell’alleanza del Signore.<br/> <sup id="toc_1076">9</sup>Molti loderanno la sua intelligenza,<br/>
egli non sarà mai dimenticato,<br/>
non scomparirà il suo ricordo,<br/>
il suo nome vivrà di generazione in generazione.<br/> <sup id="toc_1077">10</sup>I popoli parleranno della sua sapienza,<br/>
l’assemblea proclamerà le sue lodi.<br/> <sup id="toc_1078">11</sup>Finché vive, lascerà un nome più noto di mille,<br/>
quando muore, avrà già fatto abbastanza per sé.</p>
  <p class="testo_rientrato"><sup id="toc_1079">12</sup>Esporrò ancora le mie riflessioni,<br/>
ne sono pieno come la luna a metà mese.<br/> <sup id="toc_1080">13</sup>Ascoltatemi, figli santi, e crescete<br/>
come una pianta di rose su un torrente.<br/> <sup id="toc_1081">14</sup>Come incenso spandete un buon profumo,<br/>
fate fiorire fiori come il giglio,<br/>
spargete profumo e intonate un canto di lode;<br/>
benedite il Signore per tutte le opere sue.<br/> <sup id="toc_1082">15</sup>Magnificate il suo nome;<br/>
proclamate le sue lodi<br/>
con i vostri canti e le vostre cetre;<br/>
così direte nella vostra lode:<br/> <sup id="toc_1083">16</sup>“Quanto sono magnifiche tutte le opere del Signore!<br/>
Ogni sua disposizione avrà luogo a suo tempo!”.<br/>
Non c’è da dire: “Che è questo? Perché quello?”.<br/>
Tutte le cose saranno indagate a suo tempo.<br/> <sup id="toc_1084">17</sup>Alla sua parola l’acqua si ferma come un cumulo,<br/>
a un suo detto si aprono i serbatoi delle acque.<br/> <sup id="toc_1085">18</sup>A un suo comando si realizza quanto egli vuole;<br/>
nessuno può ostacolare il suo aiuto.<br/> <sup id="toc_1086">19</sup>Ogni azione umana è davanti a lui,<br/>
non è possibile nascondersi ai suoi occhi.<br/> <sup id="toc_1087">20</sup>Il suo sguardo passa da un’eternità all’altra,<br/>
nulla è straordinario davanti a lui.<br/> <sup id="toc_1088">21</sup>Non c’è da dire: “Che è questo? Perché quello?”<br/>
poiché tutte le cose sono state create per un fine.<br/> <sup id="toc_1089">22</sup>La sua benedizione si diffonde come un fiume<br/>
e irriga come un’inondazione la terra.<br/> <sup id="toc_1090">23</sup>Così le genti sperimenteranno la sua ira,<br/>
come trasformò le acque in deserto salato.<br/> <sup id="toc_1091">24</sup>Le sue vie sono diritte per i santi,<br/>
ma per gli empi piene di inciampi.<br/> <sup id="toc_1092">25</sup>I beni per i buoni furon creati sin da principio,<br/>
ma anche i mali per i peccatori.<br/> <sup id="toc_1093">26</sup>Le cose di prima necessità per la vita dell’uomo sono:<br/>
acqua, fuoco, ferro, sale,<br/>
farina di frumento, latte, miele,<br/>
succo di uva, olio e vestito.<br/> <sup id="toc_1094">27</sup>Tutte queste cose per i pii sono beni,<br/>
ma per i peccatori diventano mali.<br/> <sup id="toc_1095">28</sup>Ci sono venti creati per castigo,<br/>
e nella loro furia rafforzano i loro flagelli;<br/>
quando verrà la fine, scateneranno violenza,<br/>
e placheranno lo sdegno del loro creatore.<br/> <sup id="toc_1096">29</sup>Fuoco, grandine, fame e morte<br/>
son tutte cose create per il castigo.<br/> <sup id="toc_1097">30</sup>Denti delle fiere, scorpioni e vipere,<br/>
e spade vendicatrici sono per la rovina degli empi.<br/> <sup id="toc_1098">31</sup>Esulteranno al comando divino;<br/>
sono pronte sulla terra per tutti i bisogni.<br/>
A tempo opportuno non trasgrediranno la parola.<br/> <sup id="toc_1099">32</sup>Per questo ero convinto fin dal principio,<br/>
vi ho riflettuto e l’ho messo per iscritto:<br/> <sup id="toc_1100">33</sup>“Tutte le opere del Signore sono buone;<br/>
egli provvederà tutto a suo tempo”.<br/> <sup id="toc_1101">34</sup>Non c’è da dire: “Questo è peggiore di quello”,<br/>
a suo tempo ogni cosa sarà riconosciuta buona.<br/> <sup id="toc_1102">35</sup>Ora cantate inni con tutto il cuore e con la bocca<br/>
e benedite il nome del Signore.</p>
  <h3 id="toc_1103">40</h3>
  <p class="testo_rientrato"><sup id="toc_1104">1</sup>Una sorte penosa è disposta per ogni uomo,<br/>
un giogo pesante grava sui figli di Adamo,<br/>
dal giorno della loro nascita dal grembo materno<br/>
al giorno del loro ritorno alla madre comune.<br/> <sup id="toc_1105">2</sup>Materia alle loro riflessioni e ansietà per il loro cuore<br/>
offrono il pensiero di ciò che li attende e il giorno della fine.<br/> <sup id="toc_1106">3</sup>Da chi siede su un trono glorioso<br/>
fino al misero che giace sulla terra e sulla cenere;<br/> <sup id="toc_1107">4</sup>da chi indossa porpora e corona<br/>
fino a chi è ricoperto di panno grossolano,<br/>
non c’è che sdegno, invidia, spavento, agitazione,<br/>
paura della morte, contese e liti.<br/> <sup id="toc_1108">5</sup>Durante il riposo nel letto<br/>
il sogno notturno turba le sue cognizioni.<br/>
Per un poco, un istante, riposa;<br/>
quindi nel sonno, come in un giorno di guardia,<br/>
è sconvolto dai fantasmi del suo cuore,<br/>
come chi è scampato da una battaglia.<br/> <sup id="toc_1109">7</sup>Mentre sta per mettersi in salvo si sveglia,<br/>
meravigliandosi dell’irreale timore.<br/> <sup id="toc_1110">8</sup>È sorte di ogni essere vivente, dall’uomo alla bestia,<br/>
ma per i peccatori sette volte tanto:<br/> <sup id="toc_1111">9</sup>morte, sangue, contese, spada,<br/>
disgrazie, fame, calamità, flagelli.<br/> <sup id="toc_1112">10</sup>Questi mali sono stati creati per i malvagi,<br/>
per loro causa si ebbe anche il diluvio.<br/> <sup id="toc_1113">11</sup>Quanto è dalla terra alla terra ritorna;<br/>
quanto è dalle acque rifluisce nel mare.</p>
  <p class="testo_rientrato"><sup id="toc_1114">12</sup>Ogni regalo per corrompere e l’ingiustizia spariranno,<br/>
mentre la lealtà resterà sempre.<br/> <sup id="toc_1115">13</sup>Le ricchezze degli ingiusti si seccheranno come un torrente,<br/>
come un grande tuono rimbomba via durante la pioggia.<br/> <sup id="toc_1116">14</sup>Come l’ingiusto aprendo le mani si rallegrerà,<br/>
così i trasgressori cadranno in rovina.<br/> <sup id="toc_1117">15</sup>La stirpe degli empi non aumenterà i suoi rami,<br/>
le radici impure saranno sopra una pietra dura.<br/> <sup id="toc_1118">16</sup>Il giunco su ogni corso d’acqua e sugli argini di un fiume<br/>
sarà tagliato prima di ogni altra erba.<br/> <sup id="toc_1119">17</sup>La bontà è come un giardino di benedizioni,<br/>
la misericordia dura sempre.<br/> <sup id="toc_1120">18</sup>La vita di chi basta a se stesso e del lavoratore sarà dolce,<br/>
ma più ancora lo sarà per chi trova un tesoro.<br/> <sup id="toc_1121">19</sup>I figli e la fondazione di una città assicurano un nome,<br/>
ma più ancora sarà stimata una donna senza macchia.<br/> <sup id="toc_1122">20</sup>Vino e musica rallegrano il cuore,<br/>
ma più ancora lo rallegra l’amore della sapienza.<br/> <sup id="toc_1123">21</sup>Il flauto e l’arpa rendono piacevole il canto,<br/>
ma più ancora di essi una voce soave.<br/> <sup id="toc_1124">22</sup>L’occhio desidera grazia e bellezza,<br/>
ma più ancora di esse il verde dei campi.<br/> <sup id="toc_1125">23</sup>Il compagno e l’amico si incontrano a tempo opportuno,<br/>
ma più ancora di essi moglie e marito.<br/> <sup id="toc_1126">24</sup>I fratelli e un aiuto servono nell’afflizione,<br/>
ma più ancora salverà la carità.<br/> <sup id="toc_1127">25</sup>Oro e argento rendono sicuro il piede,<br/>
ma ancora di più si apprezza un consiglio.<br/> <sup id="toc_1128">26</sup>Ricchezze e potenza sollevano il cuore,<br/>
ma più ancora di esse il timore del Signore.<br/>
Con il timore del Signore non manca nulla;<br/>
con esso non c’è bisogno di cercare aiuto.<br/> <sup id="toc_1129">27</sup>Il timore del Signore è come un giardino di benedizioni;<br/>
la sua protezione vale più di qualsiasi altra gloria.</p>
  <p class="testo_rientrato"><sup id="toc_1130">28</sup>Figlio, non vivere da mendicante.<br/>
È meglio morire che mendicare.<br/> <sup id="toc_1131">29</sup>Un uomo che guarda alla tavola altrui<br/>
ha una vita che non si può chiamar tale.<br/>
Si contaminerà con cibi stranieri;<br/>
l’uomo sapiente ed educato se ne guarderà.<br/> <sup id="toc_1132">30</sup>Nella bocca sarà dolce il mendicare per un impudente,<br/>
ma nel suo ventre brucerà come fuoco.</p>
  <h3 id="toc_1133">41</h3>
  <p class="testo_rientrato"><sup id="toc_1134">1</sup>O morte, come è amaro il tuo pensiero<br/>
per l’uomo che vive sereno nella sua agiatezza,<br/>
per l’uomo senza assilli e fortunato in tutto,<br/>
ancora in grado di gustare il cibo!<br/> <sup id="toc_1135">2</sup>O morte, è gradita la tua sentenza<br/>
all’uomo indigente e privo di forze,<br/>
vecchio decrepito e preoccupato di tutto,<br/>
al ribelle che ha perduto la pazienza!<br/> <sup id="toc_1136">3</sup>Non temere la sentenza della morte,<br/>
ricòrdati dei tuoi predecessori e successori.<br/> <sup id="toc_1137">4</sup>Questo è il decreto del Signore per ogni uomo;<br/>
perché ribellarsi al volere dell’Altissimo?<br/>
Siano dieci, cento, mille anni;<br/>
negli inferi non ci sono recriminazioni sulla vita.</p>
  <p class="testo_rientrato"><sup id="toc_1138">5</sup>Figli abominevoli sono i figli dei peccatori,<br/>
una stirpe empia è nella dimora dei malvagi.<br/> <sup id="toc_1139">6</sup>L’eredità dei figli dei peccatori andrà in rovina,<br/>
con la loro discendenza continuerà il disonore.<br/> <sup id="toc_1140">7</sup>Contro un padre empio imprecano i figli,<br/>
perché sono disprezzati a causa sua.<br/> <sup id="toc_1141">8</sup>Guai a voi, uomini empi,<br/>
che avete abbandonato la legge di Dio altissimo!<br/> <sup id="toc_1142">9</sup>Quando nascete, nascete per la maledizione;<br/>
quando morite, erediterete la maledizione.<br/> <sup id="toc_1143">10</sup>Quanto è dalla terra ritornerà alla terra,<br/>
così gli empi dalla maledizione alla distruzione.<br/> <sup id="toc_1144">11</sup>Il lutto degli uomini riguarda i loro cadaveri,<br/>
il nome non buono dei peccatori sarà cancellato.<br/> <sup id="toc_1145">12</sup>Abbi cura del nome, perché esso ti resterà<br/>
più di mille grandi tesori d’oro.<br/> <sup id="toc_1146">13</sup>I giorni di una vita felice sono contati,<br/>
ma un buon nome dura sempre.</p>
  <p class="testo_rientrato"><sup id="toc_1147">14</sup>Figli, custodite l’istruzione in pace;<br/>
ma sapienza nascosta e tesoro invisibile,<br/>
l’una e l’altro a che servono?<br/> <sup id="toc_1148">15</sup>Meglio chi nasconde la sua stoltezza<br/>
di chi nasconde la sua sapienza.<br/> <sup id="toc_1149">16</sup>Pertanto provate vergogna in vista della mia parola,<br/>
perché non è bene arrossire per qualsiasi vergogna;<br/>
non tutti stimano secondo verità tutte le cose.<br/> <sup id="toc_1150">17</sup>Vergognatevi della prostituzione davanti al padre e alla madre<br/>
della menzogna davanti a un capo e a un potente,<br/> <sup id="toc_1151">18</sup>del delitto davanti a un giudice e a un magistrato,<br/>
dell’empietà davanti all’assemblea del popolo,<br/> <sup id="toc_1152">19</sup>della slealtà davanti al compagno e all’amico,<br/>
del furto nell’ambiente in cui ti trovi,<br/> <sup id="toc_1153">20</sup>di venir meno al giuramento e all’alleanza,<br/>
di piegare i gomiti sul pane,<br/> <sup id="toc_1154">21</sup>del disprezzo di ciò che prendi o che ti è dato,<br/>
di non rispondere a quanti salutano,<br/> <sup id="toc_1155">22</sup>dello sguardo su una donna scostumata,<br/>
del rifiuto fatto a un parente,<br/> <sup id="toc_1156">23</sup>dell’appropriazione di eredità o donazione,<br/>
del desiderio per una donna sposata,<br/> <sup id="toc_1157">24</sup>della relazione con la sua schiava,<br/>
– non accostarti al suo letto –<br/> <sup id="toc_1158">25</sup>delle parole ingiuriose davanti agli amici<br/>
– dopo aver donato, non offendere –<br/> <sup id="toc_1159">26</sup>della ripetizione di quanto hai udito<br/>
e della rivelazione di notizie segrete.<br/> <sup id="toc_1160">27</sup>Allora sarai veramente pudico<br/>
e troverai grazia presso chiunque.</p>
  <h3 id="toc_1161">42</h3>
  <p class="testo_rientrato"><sup id="toc_1162">1</sup>Non ti vergognare delle cose seguenti<br/>
e non peccare per rispetto umano:<br/> <sup id="toc_1163">2</sup>della legge dell’Altissimo né dell’alleanza,<br/>
della sentenza per assolvere l’empio,<br/> <sup id="toc_1164">3</sup>dei conti con il socio e con i compagni di viaggio,<br/>
del dono di un’eredità agli amici,<br/> <sup id="toc_1165">4</sup>dell’esattezza della bilancia e dei pesi,<br/>
dell’acquisto di molte o poche cose,<br/> <sup id="toc_1166">5</sup>della contrattazione sul prezzo con i commercianti,<br/>
della frequente correzione dei figli<br/>
e del far sanguinare i fianchi di uno schiavo pigro.<br/> <sup id="toc_1167">6</sup>Con una moglie malvagia è opportuno il sigillo,<br/>
dove ci sono troppe mani usa la chiave.<br/> <sup id="toc_1168">7</sup>Qualunque cosa depositi, contala e pesala;<br/>
il dare e l’avere sia tutto per iscritto.<br/> <sup id="toc_1169">8</sup>Non vergognarti di correggere l’insensato e lo stolto<br/>
e il vecchio decrepito che disputa con i giovani;<br/>
sarai così veramente assennato<br/>
e approvato da ogni vivente.</p>
  <p class="testo_rientrato"><sup id="toc_1170">9</sup>Una figlia è per il padre un’inquietudine segreta,<br/>
la preoccupazione per lei allontana il sonno:<br/>
nella sua giovinezza, perché non sfiorisca,<br/>
una volta accasata, perché non sia ripudiata.<br/> <sup id="toc_1171">10</sup>Finché è ragazza, si teme che sia sedotta<br/>
e che resti incinta nella casa paterna;<br/>
quando è con un marito, che cada in colpa,<br/>
quando è accasata, che sia sterile.<br/> <sup id="toc_1172">11</sup>Su una figlia indocile rafforza la vigilanza,<br/>
perché non ti renda scherno dei nemici,<br/>
oggetto di chiacchiere in città e favola della gente,<br/>
sì da farti vergognare davanti a tutti.</p>
  <p class="testo_rientrato"><sup id="toc_1173">12</sup>Non mostri la sua bellezza a qualsiasi uomo,<br/>
non segga a ciarlare insieme con le altre donne,<br/> <sup id="toc_1174">13</sup>perché dagli abiti esce fuori la tignola<br/>
e dalla donna malizia di donna.<br/> <sup id="toc_1175">14</sup>Meglio la cattiveria di un uomo che la bontà di una donna,<br/>
una donna che porta vergogna fino allo scherno.</p>
  <p class="testo_rientrato"><sup id="toc_1176">15</sup>Ricorderò ora le opere del Signore<br/>
e descriverò quanto ho visto.<br/>
Con le parole del Signore sono state create le sue opere.<br/> <sup id="toc_1177">16</sup>Il sole con il suo splendore illumina tutto,<br/>
della gloria del Signore è piena la sua opera.<br/> <sup id="toc_1178">17</sup>Neppure i santi del Signore sono in grado<br/>
di narrare tutte le sue meraviglie,<br/>
ciò che il Signore onnipotente ha stabilito<br/>
perché l’universo stesse saldo a sua gloria.<br/> <sup id="toc_1179">18</sup>Egli scruta l’abisso e il cuore<br/>
e penetra tutti i loro segreti.<br/>
L’Altissimo conosce tutta la scienza<br/>
e osserva i segni dei tempi,<br/> <sup id="toc_1180">19</sup>annunziando le cose passate e future<br/>
e svelando le tracce di quelle nascoste.<br/> <sup id="toc_1181">20</sup>Nessun pensiero gli sfugge,<br/>
neppure una parola gli è nascosta.<br/> <sup id="toc_1182">21</sup>Ha ordinato le meraviglie della sua sapienza,<br/>
poiché egli è da sempre e per sempre.<br/>
Nulla può essergli aggiunto e nulla tolto,<br/>
non ha bisogno di alcun consigliere.<br/> <sup id="toc_1183">22</sup>Quanto sono amabili tutte le sue opere!<br/>
E appena una scintilla se ne può osservare.<br/> <sup id="toc_1184">23</sup>Tutte queste cose vivono e resteranno per sempre<br/>
in tutte le circostanze e tutte gli obbediscono.<br/> <sup id="toc_1185">24</sup>Tutte sono a coppia, una di fronte all’altra,<br/>
egli non ha fatto nulla di incompleto.<br/> <sup id="toc_1186">25</sup>L’una conferma i meriti dell’altra,<br/>
chi si sazierà nel contemplare la sua gloria?</p>
  <h3 id="toc_1187">43</h3>
  <p class="testo_rientrato"><sup id="toc_1188">1</sup>Orgoglio dei cieli è il limpido firmamento,<br/>
spettacolo celeste in una visione di gloria!<br/> <sup id="toc_1189">2</sup>Il sole mentre appare nel suo sorgere proclama:<br/>
“Che meraviglia è l’opera dell’Altissimo!”.<br/> <sup id="toc_1190">3</sup>A mezzogiorno dissecca la terra,<br/>
e di fronte al suo calore chi può resistere?<br/> <sup id="toc_1191">4</sup>Si soffia nella fornace per ottenere calore,<br/>
il sole brucia i monti tre volte tanto;<br/>
emettendo vampe di fuoco,<br/>
facendo brillare i suoi raggi, abbaglia gli occhi.<br/> <sup id="toc_1192">5</sup>Grande è il Signore che l’ha creato<br/>
e con la parola ne affretta il rapido corso.</p>
  <p class="testo_rientrato"><sup id="toc_1193">6</sup>Anche la luna sempre puntuale nelle sue fasi<br/>
regola i mesi e determina il tempo.<br/> <sup id="toc_1194">7</sup>Dalla luna dipende l’indicazione delle feste,<br/>
luminare che decresce fino alla sua scomparsa.<br/> <sup id="toc_1195">8</sup>Da essa il mese prende nome,<br/>
mirabilmente crescendo secondo le fasi.<br/>
È un’insegna per le milizie nell’alto<br/>
splendendo nel firmamento del cielo.</p>
  <p class="testo_rientrato"><sup id="toc_1196">9</sup>Bellezza del cielo la gloria degli astri,<br/>
ornamento splendente nelle altezze del Signore.<br/> <sup id="toc_1197">10</sup>Si comportano secondo gli ordini del Santo,<br/>
non si stancano al loro posto di sentinelle.</p>
  <p class="testo_rientrato"><sup id="toc_1198">11</sup>Osserva l’arcobaleno e benedici colui che l’ha fatto,<br/>
è bellissimo nel suo splendore.<br/> <sup id="toc_1199">12</sup>Avvolge il cielo con un cerchio di gloria,<br/>
l’hanno teso le mani dell’Altissimo.</p>
  <p class="testo_rientrato"><sup id="toc_1200">13</sup>Con un comando invia la neve,<br/>
fa guizzare i fulmini del suo giudizio.<br/> <sup id="toc_1201">14</sup>Così si aprono i depositi<br/>
e le nubi volano via come uccelli.<br/> <sup id="toc_1202">15</sup>Con potenza condensa le nubi,<br/>
che si polverizzano in chicchi di grandine.<br/> <sup id="toc_1203">16</sup>(<sup id="toc_1204">a</sup>)Al suo apparire sussultano i monti;<br/> <sup id="toc_1205">17</sup>(<sup id="toc_1206">a</sup>)il rumore del suo tuono fa tremare la terra.<br/> <sup id="toc_1207">16</sup>(<sup id="toc_1208">b</sup>)Secondo il suo volere soffia lo scirocco,<br/> <sup id="toc_1209">17</sup>(<sup id="toc_1210">b</sup>)così anche l’uragano del nord e il turbine di vento.<br/> <sup id="toc_1211">18</sup>Fa scendere la neve come uccelli che si posano,<br/>
come cavallette che si posano è la sua discesa;<br/>
l’occhio ammira la bellezza del suo candore<br/>
e il cuore stupisce nel vederla fioccare.<br/> <sup id="toc_1212">19</sup>Riversa sulla terra la brina come il sale,<br/>
che gelandosi forma come tante punte di spine.<br/> <sup id="toc_1213">20</sup>Soffia la gelida tramontana,<br/>
sull’acqua si condensa il ghiaccio;<br/>
esso si posa sull’intera massa d’acqua,<br/>
che si riveste come di corazza.<br/> <sup id="toc_1214">21</sup>Inaridisce i monti e brucia il deserto;<br/>
divora l’erba come un fuoco.<br/> <sup id="toc_1215">22</sup>Il rimedio di tutto, un annuvolamento improvviso,<br/>
l’arrivo della rugiada ristora dal caldo.<br/> <sup id="toc_1216">23</sup>Dio con la sua parola ha domato l’abisso<br/>
e vi ha piantato isole.<br/> <sup id="toc_1217">24</sup>I naviganti parlano dei pericoli del mare,<br/>
a sentirli con i nostri orecchi restiamo stupiti;<br/> <sup id="toc_1218">25</sup>là ci sono anche cose singolari e stupende,<br/>
esseri viventi di ogni specie e mostri marini.<br/> <sup id="toc_1219">26</sup>Per lui il messaggero cammina facilmente,<br/>
tutto procede secondo la sua parola.<br/> <sup id="toc_1220">27</sup>Potremmo dir molte cose e mai finiremmo;<br/>
ma per concludere: “Egli è tutto!”.<br/> <sup id="toc_1221">28</sup>Come potremmo avere la forza per lodarlo?<br/>
Egli, il Grande, al di sopra di tutte le sue opere.<br/> <sup id="toc_1222">29</sup>Il Signore è terribile e molto grande,<br/>
e meravigliosa è la sua potenza.<br/> <sup id="toc_1223">30</sup>Nel glorificare il Signore esaltatelo<br/>
quanto potete, perché ancora più alto sarà.<br/>
Nell’innalzarlo moltiplicate la vostra forza,<br/>
non stancatevi, perché mai finirete.<br/> <sup id="toc_1224">31</sup>Chi lo ha contemplato e lo descriverà?<br/>
Chi può magnificarlo come egli è?<br/> <sup id="toc_1225">32</sup>Ci sono molte cose nascoste più grandi di queste;<br/>
noi contempliamo solo poche delle sue opere.<br/> <sup id="toc_1226">33</sup>Il Signore infatti ha creato ogni cosa,<br/>
ha dato la sapienza ai pii.</p>
  <h3 id="toc_1227">44</h3>
  <p class="testo_rientrato"><sup id="toc_1228">1</sup>Facciamo dunque l’elogio degli uomini illustri,<br/>
dei nostri antenati per generazione.<br/> <sup id="toc_1229">2</sup>Il Signore ha profuso in essi la gloria,<br/>
la sua grandezza è apparsa sin dall’inizio dei secoli.<br/> <sup id="toc_1230">3</sup>Signori nei loro regni,<br/>
uomini rinomati per la loro potenza;<br/>
consiglieri per la loro intelligenza<br/>
e annunziatori nelle profezie.<br/> <sup id="toc_1231">4</sup>Capi del popolo con le loro decisioni<br/>
e con l’intelligenza della sapienza popolare;<br/>
saggi discorsi erano nel loro insegnamento.<br/> <sup id="toc_1232">5</sup>Inventori di melodie musicali<br/>
e compositori di canti poetici.<br/> <sup id="toc_1233">6</sup>Uomini ricchi dotati di forza,<br/>
vissuti in pace nelle loro dimore.<br/> <sup id="toc_1234">7</sup>Tutti costoro furono onorati dai contemporanei,<br/>
furono un vanto ai loro tempi.<br/> <sup id="toc_1235">8</sup>Di loro alcuni lasciarono un nome,<br/>
che ancora è ricordato con lode.<br/> <sup id="toc_1236">9</sup>Di altri non sussiste memoria;<br/>
svanirono come se non fossero esistiti;<br/>
furono come se non fossero mai stati,<br/>
loro e i loro figli dopo di essi.<br/> <sup id="toc_1237">10</sup>Invece questi furono uomini virtuosi,<br/>
i cui meriti non furono dimenticati.<br/> <sup id="toc_1238">11</sup>Nella loro discendenza dimora<br/>
una preziosa eredità, i loro nipoti.<br/> <sup id="toc_1239">12</sup>La loro discendenza resta fedele alle promesse<br/>
e i loro figli in grazia dei padri.<br/> <sup id="toc_1240">13</sup>Per sempre ne rimarrà la discendenza<br/>
e la loro gloria non sarà offuscata.<br/> <sup id="toc_1241">14</sup>I loro corpi furono sepolti in pace,<br/>
ma il loro nome vive per sempre.<br/> <sup id="toc_1242">15</sup>I popoli parlano della loro sapienza,<br/>
l’assemblea ne proclama le lodi.</p>
  <p class="testo_rientrato"><sup id="toc_1243">16</sup>Enoch piacque al Signore e fu rapito,<br/>
esempio istruttivo per tutte le generazioni.</p>
  <p class="testo_rientrato"><sup id="toc_1244">17</sup>Noè fu trovato perfetto e giusto,<br/>
al tempo dell’ira fu riconciliazione;<br/>
per suo mezzo un resto sopravvisse sulla terra,<br/>
quando avvenne il diluvio.<br/> <sup id="toc_1245">18</sup>Alleanze eterne furono stabilite con lui,<br/>
perché non fosse distrutto ogni vivente con il diluvio.</p>
  <p class="testo_rientrato"><sup id="toc_1246">19</sup>Abramo fu grande antenato di molti popoli,<br/>
nessuno ci fu simile a lui nella gloria.<br/> <sup id="toc_1247">20</sup>Egli custodì la legge dell’Altissimo,<br/>
con lui entrò in alleanza.<br/>
Stabilì questa alleanza nella propria carne<br/>
e nella prova fu trovato fedele.<br/> <sup id="toc_1248">21</sup>Per questo Dio gli promise con giuramento<br/>
di benedire i popoli nella sua discendenza,<br/>
di moltiplicarlo come la polvere della terra,<br/>
di innalzare la sua discendenza come gli astri<br/>
e di dar loro un’eredità da uno all’altro mare,<br/>
dal fiume fino all’estremità della terra.</p>
  <p class="testo_rientrato"><sup id="toc_1249">22</sup>Anche a Isacco fu fatta la stessa promessa<br/>
a causa di Abramo suo padre.<br/> <sup id="toc_1250">23</sup>Dio fece posare sulla testa di Giacobbe<br/>
la benedizione di tutti gli uomini e l’alleanza;<br/>
lo confermò nelle sue benedizioni,<br/>
a lui diede il paese in eredità e lo divise in varie parti,<br/>
assegnandole alle dodici tribù.</p>
  <h3 id="toc_1251">45</h3>
  <p class="testo_rientrato"><sup id="toc_1252">1</sup>Da lui fece sorgere un uomo di pietà,<br/>
che riscosse una stima universale<br/>
e fu amato da Dio e dagli uomini:<br/>
Mosè, il cui ricordo è benedizione.<br/> <sup id="toc_1253">2</sup>Lo rese glorioso come i santi<br/>
e lo rese grande a timore dei nemici.<br/> <sup id="toc_1254">3</sup>Per la sua parola fece cessare i prodigi<br/>
e lo glorificò davanti ai re;<br/>
gli diede autorità sul suo popolo<br/>
e gli mostrò una parte della sua gloria.<br/> <sup id="toc_1255">4</sup>Lo santificò nella fedeltà e nella mansuetudine;<br/>
lo scelse fra tutti i viventi.<br/> <sup id="toc_1256">5</sup>Gli fece udire la sua voce;<br/>
lo introdusse nella nube oscura<br/>
e gli diede a faccia a faccia i comandamenti,<br/>
legge di vita e di intelligenza,<br/>
perché spiegasse a Giacobbe la sua alleanza,<br/>
i suoi decreti a Israele.</p>
  <p class="testo_rientrato"><sup id="toc_1257">6</sup>Egli innalzò Aronne, santo come lui,<br/>
suo fratello, della tribù di Levi.<br/> <sup id="toc_1258">7</sup>Stabilì con lui un’alleanza perenne<br/>
e gli diede il sacerdozio tra il popolo.<br/>
Lo onorò con splendidi ornamenti<br/>
e gli fece indossare una veste di gloria.<br/> <sup id="toc_1259">8</sup>Lo rivestì con tutta la magnificenza,<br/>
lo adornò con paramenti maestosi:<br/>
calzoni, tunica e manto.<br/> <sup id="toc_1260">9</sup>All’orlo della sua veste pose melagrane,<br/>
e numerosi campanelli d’oro all’intorno,<br/>
che suonassero al muovere dei suoi passi,<br/>
diffondendo il tintinnio nel tempio,<br/>
come richiamo per i figli del suo popolo.<br/> <sup id="toc_1261">10</sup>L’ornò con una veste sacra, d’oro,<br/>
violetto e porpora, capolavoro di ricamo;<br/>
con il pettorale del giudizio, con i segni della verità,<br/>
e con tessuto di lino scarlatto, capolavoro di artista;<br/> <sup id="toc_1262">11</sup>con pietre preziose, incise come sigilli,<br/>
su castoni d’oro, capolavoro di intagliatore,<br/>
quale memoriale con le parole incise<br/>
secondo il numero delle tribù di Israele.<br/> <sup id="toc_1263">12</sup>Sopra il turbante gli pose una corona d’oro<br/>
con incisa l’iscrizione sacra,<br/>
insegna d’onore, lavoro stupendo,<br/>
ornamento delizioso per gli occhi.<br/> <sup id="toc_1264">13</sup>Prima di lui non si erano viste cose simili,<br/>
mai un estraneo le ha indossate;<br/>
esse sono riservate solo ai suoi figli<br/>
e ai suoi discendenti per sempre.<br/> <sup id="toc_1265">14</sup>I suoi sacrifici vengono tutti bruciati,<br/>
due volte al giorno, senza interruzione.<br/> <sup id="toc_1266">15</sup>Mosè lo consacrò e l’unse con l’olio santo.<br/>
Costituì un’alleanza perenne per lui<br/>
e per i suoi discendenti, finché dura il cielo:<br/>
quella di presiedere al culto ed esercitare il sacerdozio<br/>
e benedire il popolo nel nome del Signore.<br/> <sup id="toc_1267">16</sup>Il Signore lo scelse tra tutti i viventi<br/>
perché gli offrisse sacrifici,<br/>
incenso e profumo come memoriale<br/>
e perché compisse l’espiazione per il suo popolo.<br/> <sup id="toc_1268">17</sup>Gli affidò i suoi comandamenti,<br/>
il potere sulle prescrizioni del diritto,<br/>
perché insegnasse a Giacobbe i decreti<br/>
e illuminasse Israele nella sua legge.<br/> <sup id="toc_1269">18</sup>Contro di lui insorsero uomini estranei<br/>
e furono gelosi di lui nel deserto;<br/>
erano gli uomini di Datan e di Abiron<br/>
e quelli della banda di Core, furiosi e violenti.<br/> <sup id="toc_1270">19</sup>Il Signore vide e se ne indignò;<br/>
essi finirono annientati nella furia della sua ira.<br/>
Egli compì prodigi a loro danno<br/>
per distruggerli con il fuoco della sua fiamma.<br/> <sup id="toc_1271">20</sup>E aumentò la gloria di Aronne,<br/>
gli assegnò un patrimonio,<br/>
gli riservò le primizie dei frutti,<br/>
dandogli innanzi tutto pane in abbondanza.<br/> <sup id="toc_1272">21</sup>Si nutrono infatti delle vittime offerte al Signore<br/>
che egli ha assegnato ad Aronne e ai suoi discendenti.<br/> <sup id="toc_1273">22</sup>Tuttavia non ha un patrimonio nel paese del popolo,<br/>
non c’è porzione per lui in mezzo al popolo,<br/>
perché il Signore è la sua parte e la sua eredità.</p>
  <p class="testo_rientrato"><sup id="toc_1274">23</sup>Pincas, figlio di Eleazaro, fu il terzo nella gloria<br/>
per il suo zelo nel timore del Signore<br/>
per la sua fermezza quando il popolo si ribellò,<br/>
egli infatti intervenne con generoso coraggio<br/>
e placò Dio in favore di Israele.<br/> <sup id="toc_1275">24</sup>Per questo fu stabilita con lui un’alleanza di pace,<br/>
perché presiedesse al santuario e al popolo;<br/>
così a lui e alla sua discendenza fu riservata<br/>
la dignità del sacerdozio per sempre.<br/> <sup id="toc_1276">25</sup>Ci fu anche un’alleanza con Davide,<br/>
figlio di Iesse, della tribù di Giuda;<br/>
la successione reale dal padre a uno solo dei figli,<br/>
la successione di Aronne, a tutta la sua discendenza.<br/> <sup id="toc_1277">26</sup>Vi infonda Dio sapienza nel cuore<br/>
per governare il popolo con giustizia,<br/>
perché non scompaiano le virtù dei padri<br/>
e la loro gloria nelle varie generazioni.</p>
  <h3 id="toc_1278">46</h3>
  <p class="testo_rientrato"><sup id="toc_1279">1</sup>Valoroso in guerra Giosuè figlio di Nun,<br/>
successore di Mosè nell’ufficio profetico;<br/>
egli, secondo il significato del suo nome,<br/>
fu grande per la salvezza degli eletti di Dio,<br/>
compiendo la vendetta contro i nemici insorti,<br/>
per assegnare il possesso a Israele.<br/> <sup id="toc_1280">2</sup>Come era glorioso quando alzava le braccia<br/>
e brandiva la spada contro le città!<br/> <sup id="toc_1281">3</sup>Chi prima di lui era stato così saldo?<br/>
Egli guidava le guerre del Signore.<br/> <sup id="toc_1282">4</sup>Al suo comando non si arrestò forse il sole<br/>
e un giorno divenne lungo come due?<br/> <sup id="toc_1283">5</sup>Egli invocò l’Altissimo sovrano,<br/>
mentre i nemici lo premevano da ogni parte;<br/>
lo esaudì il Signore onnipotente<br/>
scagliando chicchi di grandine di grande potenza.<br/> <sup id="toc_1284">6</sup>Egli piombò sul popolo nemico<br/>
e nella discesa distrusse gli avversari,<br/>
perché le genti conoscessero la sua forza<br/>
e che il loro avversario era il Signore.</p>
  <p class="testo_rientrato"><sup id="toc_1285">7</sup>Rimase infatti fedele all’Onnipotente<br/>
e al tempo di Mosè compì un’azione virtuosa<br/>
con Caleb, figlio di Iefunne,<br/>
opponendosi all’assemblea,<br/>
impedendo che il popolo peccasse<br/>
e dominando le maligne mormorazioni.<br/> <sup id="toc_1286">8</sup>Questi due soli si salvarono<br/>
fra i seicentomila fanti,<br/>
per introdurre Israele nella sua eredità,<br/>
nella terra in cui scorrono latte e miele.<br/> <sup id="toc_1287">9</sup>Il Signore concesse a Caleb una forza<br/>
che l’assistette sino alla vecchiaia,<br/>
perché raggiungesse le alture del paese,<br/>
che la sua discendenza poté conservare in eredità,<br/> <sup id="toc_1288">10</sup>sì che tutti gli Israeliti sapessero<br/>
che è bene seguire il Signore.</p>
  <p class="testo_rientrato"><sup id="toc_1289">11</sup>Quanto ai Giudici, ciascuno con il suo nome,<br/>
coloro il cui cuore non commise infedeltà<br/>
né si allontanarono dal Signore,<br/>
sia il loro ricordo in benedizione!<br/> <sup id="toc_1290">12</sup>Le loro ossa rifioriscano dalle tombe<br/>
e il loro nome si perpetui sui figli,<br/>
poiché essi sono già glorificati.</p>
  <p class="testo_rientrato"><sup id="toc_1291">13</sup>Samuele, amato dal suo Signore,<br/>
di cui fu profeta, istituì la monarchia<br/>
e consacrò i principi del suo popolo.<br/> <sup id="toc_1292">14</sup>Secondo la legge del Signore governò la comunità<br/>
e il Signore volse lo sguardo benevolo su Giacobbe.<br/> <sup id="toc_1293">15</sup>Per la sua fedeltà si dimostrò profeta,<br/>
con le parole fu riconosciuto veggente verace.<br/> <sup id="toc_1294">16</sup>Egli invocò il Signore onnipotente,<br/>
quando i nemici lo premevano all’intorno,<br/>
con l’offerta di un agnello da latte.<br/> <sup id="toc_1295">17</sup>Il Signore tuonò dal cielo;<br/>
con grande fragore fece udire la voce,<br/> <sup id="toc_1296">18</sup>sterminò i capi dei nemici<br/>
e tutti i principi dei Filistei.<br/> <sup id="toc_1297">19</sup>Prima dell’ora del suo eterno sonno,<br/>
così attestò davanti al Signore e al suo Messia:<br/>
“Denari e neanche dei sandali,<br/>
da alcun vivente ho accettato”<br/>
e nessuno poté contraddirlo.<br/>
Perfino dopo la sua morte profetizzò,<br/>
predicendo al re la sua fine;<br/>
anche dal sepolcro levò ancora la voce<br/>
per allontanare in una profezia l’iniquità dal popolo.</p>
  <h3 id="toc_1298">47</h3>
  <p class="testo_rientrato"><sup id="toc_1299">1</sup>Dopo di questi sorse Natan,<br/>
per profetizzare al tempo di Davide.</p>
  <p class="testo_rientrato"><sup id="toc_1300">2</sup>Come il grasso si preleva nel sacrificio pacifico,<br/>
così Davide dagli Israeliti.<br/> <sup id="toc_1301">3</sup>Egli scherzò con leoni quasi fossero capretti,<br/>
con gli orsi quasi fossero agnelli.<br/> <sup id="toc_1302">4</sup>Nella giovinezza non ha forse ucciso il gigante<br/>
e cancellata l’ignominia dal popolo,<br/>
scagliando con la fionda la pietra,<br/>
che abbatté la tracotanza di Golia?<br/> <sup id="toc_1303">5</sup>Poiché aveva invocato il Signore altissimo,<br/>
egli concesse alla sua destra la forza<br/>
di eliminare un potente guerriero<br/>
e riaffermare la potenza del suo popolo.<br/> <sup id="toc_1304">6</sup>Così l’esaltarono per i suoi diecimila,<br/>
lo lodarono nei canti del Signore<br/>
e gli offrirono un diadema di gloria.<br/> <sup id="toc_1305">7</sup>Egli infatti sterminò i nemici all’intorno<br/>
e annientò i Filistei, suoi avversari;<br/>
distrusse la loro potenza fino ad oggi.<br/> <sup id="toc_1306">8</sup>In ogni sua opera glorificò<br/>
il Santo altissimo con parole di lode;<br/>
cantò inni a lui con tutto il cuore<br/>
e amò colui che l’aveva creato.<br/> <sup id="toc_1307">9</sup>Introdusse musicanti davanti all’altare;<br/>
raddolcendo i canti con i loro suoni;<br/> <sup id="toc_1308">10</sup>conferì splendore alle feste,<br/>
abbellì le solennità fino alla perfezione,<br/>
facendo lodare il nome santo di Dio<br/>
ed echeggiare fin dal mattino il santuario.<br/> <sup id="toc_1309">11</sup>Il Signore gli perdonò i suoi peccati,<br/>
innalzò la sua potenza per sempre,<br/>
gli concesse un’alleanza regale<br/>
e un trono di gloria in Israele.</p>
  <p class="testo_rientrato"><sup id="toc_1310">12</sup>Dopo di lui sorse un figlio saggio,<br/>
che, in grazia sua, ebbe un vasto regno.<br/> <sup id="toc_1311">13</sup>Salomone regnò in tempo di pace,<br/>
Dio dispose che tutto fosse tranquillo all’intorno<br/>
perché costruisse una casa al suo nome<br/>
e preparasse un santuario perenne.<br/> <sup id="toc_1312">14</sup>Come fosti saggio nella giovinezza,<br/>
versando copiosa intelligenza come acqua d’un fiume!<br/> <sup id="toc_1313">15</sup>La tua scienza ricoprì la terra,<br/>
riempiendola di sentenze difficili.<br/> <sup id="toc_1314">16</sup>Il tuo nome giunse fino alle isole lontane;<br/>
fosti amato nella tua pace.<br/> <sup id="toc_1315">17</sup>Per i tuoi canti, i tuoi proverbi, le tue massime<br/>
e per le tue risposte ti ammirarono i popoli.<br/> <sup id="toc_1316">18</sup>Nel nome del Signore Dio,<br/>
che è chiamato Dio di Israele,<br/>
accumulasti l’oro quasi fosse stagno,<br/>
come il piombo rendesti abbondante l’argento.<br/> <sup id="toc_1317">19</sup>Ma accostasti i tuoi fianchi alle donne,<br/>
e ne fosti dominato nel corpo.<br/> <sup id="toc_1318">20</sup>Così deturpasti la tua gloria<br/>
e profanasti la tua discendenza,<br/>
sì da attirare l’ira divina sui tuoi figli<br/>
e sofferenze con la tua follia.<br/> <sup id="toc_1319">21</sup>Il regno fu diviso in due<br/>
e in Efraim si instaurò un potere ribelle.<br/> <sup id="toc_1320">22</sup>Ma il Signore non rinnegherà la sua misericordia<br/>
e non permetterà che venga meno alcuna delle sue parole.<br/>
Non farà perire la posterità del suo eletto<br/>
né distruggerà la stirpe di colui che lo amò.<br/>
Concesse un resto a Giacobbe<br/>
e a Davide un germoglio nato dalla sua stirpe.</p>
  <p class="testo_rientrato"><sup id="toc_1321">23</sup>Salomone andò a riposare con i suoi padri,<br/>
lasciando dopo di sé un discendente,<br/>
stoltezza del popolo e privo di senno,<br/>
Roboàmo, che si alienò il popolo con i suoi consigli.</p>
  <p class="testo_rientrato"><sup id="toc_1322">24</sup>Geroboàmo figlio di Nabàt fece peccare Israele<br/>
e aprì a Efraim la via del peccato;<br/>
le loro colpe si moltiplicarono assai,<br/>
sì da farli esiliare dal proprio paese.<br/> <sup id="toc_1323">25</sup>Essi commisero ogni genere di malvagità<br/>
finché non giunse su di loro la vendetta.</p>
  <h3 id="toc_1324">48</h3>
  <p class="testo_rientrato"><sup id="toc_1325">1</sup>Allora sorse Elia profeta, simile al fuoco;<br/>
la sua parola bruciava come fiaccola.<br/> <sup id="toc_1326">2</sup>Egli fece venire su di loro la carestia<br/>
e con zelo li ridusse a pochi.<br/> <sup id="toc_1327">3</sup>Per comando del Signore chiuse il cielo,<br/>
fece scendere così tre volte il fuoco.<br/> <sup id="toc_1328">4</sup>Come ti rendesti famoso, Elia, con i prodigi!<br/>
E chi può vantarsi di esserti uguale?<br/> <sup id="toc_1329">5</sup>Risvegliasti un defunto dalla morte<br/>
e dagli inferi, per comando dell’Altissimo;<br/> <sup id="toc_1330">6</sup>tu che spingesti re alla rovina,<br/>
uomini gloriosi dal loro letto.<br/> <sup id="toc_1331">7</sup>Sentisti sul Sinai rimproveri,<br/>
sull’Oreb sentenze di vendetta.<br/> <sup id="toc_1332">8</sup>Ungesti re come vindici<br/>
e profeti come tuoi successori.<br/> <sup id="toc_1333">9</sup>Fosti assunto in un turbine di fuoco<br/>
su un carro di cavalli di fuoco,<br/> <sup id="toc_1334">10</sup>designato a rimproverare i tempi futuri<br/>
per placare l’ira prima che divampi,<br/>
per ricondurre il cuore dei padri verso i figli<br/>
e ristabilire le tribù di Giacobbe.<br/> <sup id="toc_1335">11</sup>Beati coloro che ti videro<br/>
e che si sono addormentati nell’amore!<br/>
Perché anche noi vivremo certamente.</p>
  <p class="testo_rientrato"><sup id="toc_1336">12</sup>Appena Elia fu avvolto dal turbine,<br/>
Eliseo fu pieno del suo spirito;<br/>
durante la sua vita non tremò davanti ai potenti<br/>
e nessuno riuscì a dominarlo.<br/> <sup id="toc_1337">13</sup>Nulla fu troppo grande per lui;<br/>
nel sepolcro il suo corpo profetizzò.<br/>
Nella sua vita compì prodigi<br/>
e dopo la morte meravigliose furono le sue opere.</p>
  <p class="testo_rientrato"><sup id="toc_1338">15</sup>Con tutto ciò il popolo non si convertì<br/>
e non rinnegò i suoi peccati,<br/>
finché non fu deportato dal proprio paese<br/>
e disperso su tutta la terra.<br/> <sup id="toc_1339">16</sup>Rimase soltanto un popolo poco numeroso<br/>
con un principe della casa di Davide.<br/>
Alcuni di costoro fecero ciò che è gradito a Dio,<br/>
ma altri moltiplicarono i peccati.</p>
  <p class="testo_rientrato"><sup id="toc_1340">17</sup>Ezechia fortificò la sua città<br/>
e condusse l’acqua nel suo interno;<br/>
scavò con il ferro un canale nella roccia<br/>
e costruì cisterne per l’acqua.<br/> <sup id="toc_1341">18</sup>Nei suoi giorni Sennàcherib fece una spedizione<br/>
e mandò il gran coppiere;<br/>
egli alzò la mano contro Sion<br/>
e si vantò spavaldamente con superbia.<br/> <sup id="toc_1342">19</sup>Allora si agitarono loro il cuore e le mani,<br/>
soffrirono come le partorienti.<br/> <sup id="toc_1343">20</sup>Invocarono il Signore misericordioso,<br/>
stendendo le mani verso di lui.<br/>
Il Santo li ascoltò subito dal cielo<br/>
e li liberò per mezzo di Isaia.<br/> <sup id="toc_1344">21</sup>Egli colpì l’accampamento degli Assiri,<br/>
e il suo angelo li sterminò,</p>
  <p class="testo_rientrato"><sup id="toc_1345">22</sup>perché Ezechia aveva fatto quanto è gradito al Signore,<br/>
e seguito con fermezza le vie di Davide suo antenato,<br/>
come gli additava il profeta Isaia,<br/>
grande e verace nella visione.<br/> <sup id="toc_1346">23</sup>Nei suoi giorni retrocedette il sole,<br/>
egli prolungò la vita del re.<br/> <sup id="toc_1347">24</sup>Con grande ispirazione vide gli ultimi tempi,<br/>
e consolò gli afflitti di Sion.<br/> <sup id="toc_1348">25</sup>Egli manifestò il futuro sino alla fine dei tempi,<br/>
le cose nascoste prima che avvenissero.</p>
  <h3 id="toc_1349">49</h3>
  <p class="testo_rientrato"><sup id="toc_1350">1</sup>Il ricordo di Giosia è una mistura di incenso,<br/>
preparata dall’arte del profumiere.<br/>
In ogni bocca è dolce come il miele,<br/>
come musica in un banchetto.<br/> <sup id="toc_1351">2</sup>Egli si dedicò alla riforma del popolo<br/>
e sradicò i segni abominevoli dell’empietà.<br/> <sup id="toc_1352">3</sup>Diresse il suo cuore verso il Signore,<br/>
in un’epoca di iniqui riaffermò la pietà.</p>
  <p class="testo_rientrato"><sup id="toc_1353">4</sup>Se si eccettuano Davide, Ezechia e Giosia,<br/>
tutti commisero peccati;<br/>
poiché avevano abbandonato la legge dell’Altissimo,<br/>
i re di Giuda scomparvero.<br/> <sup id="toc_1354">5</sup>Lasciarono infatti la loro potenza ad altri,<br/>
la loro gloria a una nazione straniera.<br/> <sup id="toc_1355">6</sup>I nemici incendiarono l’eletta città del santuario,<br/>
resero deserte le sue strade,<br/> <sup id="toc_1356">7</sup>secondo la parola di Geremia, che essi maltrattarono<br/>
benché fosse stato consacrato profeta nel seno materno,<br/>
per estirpare, distruggere e mandare in rovina,<br/>
ma anche per costruire e piantare.<br/> <sup id="toc_1357">8</sup>Ezechiele contemplò una visione di gloria,<br/>
che Dio gli mostrò sul carro dei cherubini.<br/> <sup id="toc_1358">9</sup>Si ricordò dei nemici nel vaticinio dell’uragano,<br/>
beneficò quanti camminavano nella retta via.<br/> <sup id="toc_1359">10</sup>Le ossa dei dodici profeti rifioriscano dalle loro tombe,<br/>
poiché essi consolarono Giacobbe,<br/>
lo riscattarono con una speranza fiduciosa.</p>
  <p class="testo_rientrato"><sup id="toc_1360">11</sup>Come elogiare Zorobabele?<br/>
Egli è come un sigillo nella mano destra.<br/> <sup id="toc_1361">12</sup>Così anche Giosuè figlio di Iozedèk;<br/>
essi nei loro giorni riedificarono il tempio<br/>
ed elevarono al Signore un tempio santo,<br/>
destinato a una gloria eterna.</p>
  <p class="testo_rientrato"><sup id="toc_1362">13</sup>Anche la memoria di Neemia durerà a lungo;<br/>
egli rialzò le nostre mura demolite<br/>
e vi pose porte e sbarre; fece risorgere le nostre case.</p>
  <p class="testo_rientrato"><sup id="toc_1363">14</sup>Nessuno fu creato sulla terra eguale a Enoch;<br/>
difatti egli fu rapito dalla terra.<br/> <sup id="toc_1364">15</sup>Non nacque un altro uomo come Giuseppe,<br/>
capo dei fratelli, sostegno del popolo;<br/>
perfino le sue ossa furono onorate.<br/> <sup id="toc_1365">16</sup>Sem e Set furono glorificati fra gli uomini,<br/>
ma superiore a ogni creatura vivente è Adamo.</p>
  <h3 id="toc_1366">50</h3>
  <p class="testo_rientrato"><sup id="toc_1367">1</sup>Simone, figlio di Onia, sommo sacerdote,<br/>
nella sua vita riparò il tempio,<br/>
e nei suoi giorni fortificò il santuario.<br/> <sup id="toc_1368">2</sup>Da lui furon poste le fondamenta del doppio rialzo,<br/>
l’alto contrafforte della cinta del tempio.<br/> <sup id="toc_1369">3</sup>Ai suoi tempi fu scavato il deposito per le acque,<br/>
un serbatoio ampio come il mare.<br/> <sup id="toc_1370">4</sup>Premuroso di impedire la caduta del suo popolo,<br/>
fortificò la città contro un assedio.<br/> <sup id="toc_1371">5</sup>Come era stupendo quando si aggirava fra il popolo,<br/>
quando usciva dal santuario dietro il velo.<br/> <sup id="toc_1372">6</sup>Come un astro mattutino fra le nubi,<br/>
come la luna nei giorni in cui è piena,<br/> <sup id="toc_1373">7</sup>come il sole sfolgorante sul tempio dell’Altissimo,<br/>
come l’arcobaleno splendente fra nubi di gloria,<br/> <sup id="toc_1374">8</sup>come il fiore delle rose nella stagione di primavera,<br/>
come un giglio lungo un corso d’acqua,<br/>
come un germoglio d’albero d’incenso nella stagione estiva<br/> <sup id="toc_1375">9</sup>come fuoco e incenso su un braciere,<br/>
come un vaso d’oro massiccio,<br/>
ornato con ogni specie di pietre preziose,<br/> <sup id="toc_1376">10</sup>come un ulivo verdeggiante pieno di frutti,<br/>
e come un cipresso svettante tra le nuvole.<br/> <sup id="toc_1377">11</sup>Quando indossava i paramenti solenni,<br/>
quando si rivestiva con gli ornamenti più belli,<br/>
salendo i gradini del santo altare dei sacrifici,<br/>
riempiva di gloria l’intero santuario.<br/> <sup id="toc_1378">12</sup>Quando riceveva le parti delle vittime<br/>
dalle mani dei sacerdoti,<br/>
mentre stava presso il braciere dell’altare,<br/>
circondato dalla corona dei fratelli<br/>
come fronde di cedri nel Libano,<br/>
e lo circondavano come fusti di palme,<br/> <sup id="toc_1379">13</sup>mentre tutti i figli di Aronne nella loro gloria,<br/>
con le offerte del Signore nelle mani,<br/>
stavano davanti a tutta l’assemblea di Israele,<br/> <sup id="toc_1380">14</sup>egli compiva il rito liturgico sugli altari,<br/>
preparando l’offerta all’Altissimo onnipotente.<br/> <sup id="toc_1381">15</sup>Egli stendeva la mano sulla coppa<br/>
e versava succo di uva,<br/>
lo spargeva alle basi dell’altare<br/>
come profumo soave all’Altissimo, re di tutte le cose.<br/> <sup id="toc_1382">16</sup>Allora i figli di Aronne alzavano la voce,<br/>
suonavano le trombe di metallo lavorato<br/>
e facevano udire un suono potente<br/>
come richiamo davanti all’Altissimo.<br/> <sup id="toc_1383">17</sup>E subito tutto il popolo insieme<br/>
si prostrava con la faccia a terra,<br/>
per adorare il Signore, Dio onnipotente e altissimo.<br/> <sup id="toc_1384">18</sup>I cantori intonavano canti di lodi,<br/>
il loro canto era addolcito da una musica melodiosa.<br/> <sup id="toc_1385">19</sup>Il popolo supplicava il Signore altissimo<br/>
in preghiera davanti al Misericordioso,<br/>
finché fosse compiuto il servizio del Signore<br/>
e terminasse la funzione liturgica.<br/> <sup id="toc_1386">20</sup>Allora, scendendo, egli alzava le mani<br/>
su tutta l’assemblea dei figli di Israele<br/>
per dare con le sue labbra la benedizione del Signore,<br/>
gloriandosi del nome di lui.<br/> <sup id="toc_1387">21</sup>Tutti si prostravano di nuovo<br/>
per ricevere la benedizione dell’Altissimo.</p>
  <p class="testo_rientrato"><sup id="toc_1388">22</sup>Ora benedite il Dio dell’universo,<br/>
che compie in ogni luogo grandi cose,<br/>
che ha esaltato i nostri giorni fino dalla nascita,<br/>
che ha agito con noi secondo la sua misericordia.<br/> <sup id="toc_1389">23</sup>Ci conceda la gioia del cuore<br/>
e ci sia pace nei nostri giorni<br/>
in Israele, per tutti i giorni futuri.<br/> <sup id="toc_1390">24</sup>La sua misericordia resti fedelmente con noi<br/>
e ci riscatti nei nostri giorni.</p>
  <p class="testo_rientrato"><sup id="toc_1391">25</sup>Contro due popoli sono irritato,<br/>
il terzo non è neppure un popolo:<br/> <sup id="toc_1392">26</sup>quanti abitano sul monte Seir e i Filistei<br/>
e lo stolto popolo che abita in Sichem.</p>
  <p class="testo_rientrato"><sup id="toc_1393">27</sup>Una dottrina di sapienza e di scienza<br/>
ha condensato in questo libro<br/>
Gesù figlio di Sirach, figlio di Eleàzaro, di Gerusalemme,<br/>
che ha riversato come pioggia la sapienza dal cuore.<br/> <sup id="toc_1394">28</sup>Beato chi mediterà queste cose;<br/>
le fissi bene nel cuore e diventerà saggio;<br/> <sup id="toc_1395">29</sup>se le metterà in pratica, sarà forte in tutto,<br/>
perché la luce del Signore è la sua strada.</p>
  <h3 id="toc_1396">51</h3>
  <p class="testo_rientrato"><sup id="toc_1397">1</sup>Ti glorificherò, Signore mio re,<br/>
ti loderò, Dio mio salvatore;<br/>
glorificherò il tuo nome,<br/> <sup id="toc_1398">2</sup>perché fosti mio protettore e mio aiuto<br/>
e hai liberato il mio corpo dalla perdizione,<br/>
dal laccio di una lingua calunniatrice,<br/>
dalle labbra che proferiscono menzogne;<br/>
di fronte a quanti mi circondavano<br/>
sei stato il mio aiuto e mi hai liberato,<br/> <sup id="toc_1399">3</sup>secondo la tua grande misericordia e per il tuo nome,<br/>
dai morsi di chi stava per divorarmi,<br/>
dalla mano di quanti insidiavano alla mia vita,<br/>
dalle molte tribolazioni di cui soffrivo,<br/> <sup id="toc_1400">4</sup>dal soffocamento di una fiamma avvolgente,<br/>
e dal fuoco che non avevo acceso,<br/> <sup id="toc_1401">5</sup>dal profondo seno degli inferi,<br/>
dalla lingua impura e dalla parola falsa.<br/> <sup id="toc_1402">6</sup>Una calunnia di lingua ingiusta era giunta al re.<br/>
La mia anima era vicina alla morte,<br/>
la mia vita era alle porte degli inferi.<br/> <sup id="toc_1403">7</sup>Mi assalivano dovunque e nessuno mi aiutava;<br/>
mi rivolsi per soccorso agli uomini, ma invano.<br/> <sup id="toc_1404">8</sup>Allora mi ricordai delle tue misericordie, Signore,<br/>
e delle tue opere che sono da sempre,<br/>
perché tu liberi quanti sperano in te,<br/>
li salvi dalla mano dei nemici.<br/> <sup id="toc_1405">9</sup>Ed innalzi dalla terra la mia supplica;<br/>
pregai per la liberazione dalla morte.<br/> <sup id="toc_1406">10</sup>Esclamai: “Signore, mio padre tu sei<br/>
e campione della mia salvezza,<br/>
non mi abbandonare nei giorni dell’angoscia,<br/>
nel tempo dello sconforto e della desolazione.<br/>
Io loderò sempre il tuo nome;<br/>
canterò inni a te con riconoscenza”.<br/> <sup id="toc_1407">11</sup>La mia supplica fu esaudita;<br/>
tu mi salvasti infatti dalla rovina<br/>
e mi strappasti da una cattiva situazione.<br/> <sup id="toc_1408">12</sup>Per questo ti ringrazierò e ti loderò,<br/>
benedirò il nome del Signore.</p>
  <p class="testo_rientrato"><sup id="toc_1409">13</sup>Quando ero ancora giovane, prima di viaggiare,<br/>
ricercai assiduamente la sapienza nella preghiera.<br/> <sup id="toc_1410">14</sup>Davanti al santuario pregando la domandavo,<br/>
e sino alla fine la ricercherò.<br/> <sup id="toc_1411">15</sup>Del suo fiorire, come uva vicina a maturare,<br/>
il mio cuore si rallegrò.<br/>
Il mio piede si incamminò per la via retta;<br/>
dalla giovinezza ho seguito le sue orme.<br/> <sup id="toc_1412">16</sup>Chinai un poco l’orecchio per riceverla;<br/>
vi trovai un insegnamento abbondante.<br/> <sup id="toc_1413">17</sup>Con essa feci progresso;<br/>
renderò gloria a chi mi ha concesso la sapienza.<br/> <sup id="toc_1414">18</sup>Sì, ho deciso di metterla in pratica;<br/>
sono stato zelante nel bene, non resterò confuso.<br/> <sup id="toc_1415">19</sup>La mia anima si è allenata in essa;<br/>
fui diligente nel praticare la legge.<br/>
Ho steso le mani verso l’alto;<br/>
ho deplorato che la si ignori.<br/> <sup id="toc_1416">20</sup>A lei rivolsi il mio desiderio,<br/>
e la trovai nella purezza.<br/>
In essa acquistai senno fin da principio;<br/>
per questo non la abbandonerò.<br/> <sup id="toc_1417">21</sup>Le mie viscere si commossero nel ricercarla;<br/>
per questo ottenni il suo prezioso acquisto.<br/> <sup id="toc_1418">22</sup>Il Signore mi ha dato in ricompensa una lingua,<br/>
con cui lo loderò.<br/> <sup id="toc_1419">23</sup>Avvicinatevi, voi che siete senza istruzione,<br/>
prendete dimora nella mia scuola.<br/> <sup id="toc_1420">24</sup>Fino a quando volete rimanerne privi,<br/>
mentre la vostra anima ne è tanto assetata?<br/> <sup id="toc_1421">25</sup>Ho aperto la bocca e ho parlato:<br/>
“Acquistatela senza denaro.<br/> <sup id="toc_1422">26</sup>Sottoponete il collo al suo giogo,<br/>
accogliete l’istruzione.<br/>
Essa è vicina e si può trovare.<br/> <sup id="toc_1423">27</sup>Vedete con gli occhi che poco mi faticai,<br/>
e vi trovai per me una grande pace.<br/> <sup id="toc_1424">28</sup>Acquistate anche l’istruzione con molto denaro;<br/>
con essa otterrete molto oro.<br/> <sup id="toc_1425">29</sup>Si diletti l’anima vostra della misericordia del Signore;<br/>
non vogliate vergognarvi di lodarlo.<br/> <sup id="toc_1426">30</sup>Compite la vostra opera prima del tempo<br/>
ed egli a suo tempo vi ricompenserà”.</p>
</body>
</html>