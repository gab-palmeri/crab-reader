<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: I libri storici</h1>
  <h2 id="toc_1">Giosuè</h2>
  <h3 id="toc_2">1</h3>
  <p><sup id="toc_3">1</sup>Dopo la morte di Mosè, servo del Signore, il Signore disse a Giosuè, figlio di Nun, servo di Mosè: <sup id="toc_4">2</sup>“Mosè mio servo è morto; orsù, attraversa questo Giordano tu e tutto questo popolo, verso il paese che io do loro, agli Israeliti. <sup id="toc_5">3</sup>Ogni luogo che calcherà la pianta dei vostri piedi, ve l’ho assegnato, come ho promesso a Mosè. <sup id="toc_6">4</sup>Dal deserto e dal Libano fino al fiume grande, il fiume Eufrate, tutto il paese degli Hittiti, fino al Mar Mediterraneo, dove tramonta il sole: tali saranno i vostri confini. <sup id="toc_7">5</sup>Nessuno potrà resistere a te per tutti i giorni della tua vita; come sono stato con Mosè, così sarò con te; non ti lascerò né ti abbandonerò.</p>
  <p><sup id="toc_8">6</sup>Sii coraggioso e forte, poiché tu dovrai mettere questo popolo in possesso della terra che ho giurato ai loro padri di dare loro. <sup id="toc_9">7</sup>Solo sii forte e molto coraggioso, cercando di agire secondo tutta la legge che ti ha prescritta Mosè, mio servo. Non deviare da essa né a destra né a sinistra, perché tu abbia successo in qualunque tua impresa. <sup id="toc_10">8</sup>Non si allontani dalla tua bocca il libro di questa legge, ma mèditalo giorno e notte, perché tu cerchi di agire secondo quanto vi è scritto; poiché allora tu porterai a buon fine le tue imprese e avrai successo. <sup id="toc_11">9</sup>Non ti ho io comandato: Sii forte e coraggioso? Non temere dunque e non spaventarti, perché è con te il Signore tuo Dio, dovunque tu vada”.</p>
  <p><sup id="toc_12">10</sup>Allora Giosuè comandò agli scribi del popolo: <sup id="toc_13">11</sup>“Passate in mezzo all’accampamento e comandate al popolo: Fatevi provviste di viveri, poiché fra tre giorni voi passerete questo Giordano, per andare ad occupare il paese che il Signore vostro Dio vi da’ in possesso”.</p>
  <p><sup id="toc_14">12</sup>Poi Giosuè disse ai Rubeniti, ai Gaditi e alla metà della tribù di Manàsse: <sup id="toc_15">13</sup>“Ricordatevi di ciò che vi ha ordinato Mosè, servo del Signore: Il Signore Dio vostro vi concede riposo e vi dà questo paese; <sup id="toc_16">14</sup>le vostre mogli, i vostri bambini e il vostro bestiame rimarranno nella terra che vi ha assegnata Mosè oltre il Giordano; voi tutti invece, prodi guerrieri, passerete ben armati davanti ai vostri fratelli, e li aiuterete, <sup id="toc_17">15</sup>finché il Signore conceda riposo ai vostri fratelli, come a voi, e anch’essi siano entrati in possesso del paese che il Signore Dio vostro assegna loro. Allora ritornerete e possederete la terra della vostra eredità, che Mosè, servo del Signore, diede a voi oltre il Giordano, ad oriente”. <sup id="toc_18">16</sup>Essi risposero a Giosuè: “Faremo quanto ci hai ordinato e noi andremo dovunque ci manderai. <sup id="toc_19">17</sup>Come abbiamo obbedito in tutto a Mosè, così obbediremo a te; ma il Signore tuo Dio sia con te come è stato con Mosè. <sup id="toc_20">18</sup>Chiunque disprezzerà i tuoi ordini e non obbedirà alle tue parole in quanto ci comanderai, sarà messo a morte. Solo, sii forte e coraggioso”.</p>
  <h3 id="toc_21">2</h3>
  <p><sup id="toc_22">1</sup>In seguito Giosuè, figlio di Nun, di nascosto inviò da Sittim due spie, ingiungendo: “Andate, osservate il territorio e Gèrico”. Essi andarono ed entrarono in casa di una donna, una prostituta chiamata Raab, dove passarono la notte.</p>
  <p><sup id="toc_23">2</sup>Ma fu riferito al re di Gèrico: “Ecco alcuni degli Israeliti sono venuti qui questa notte per esplorare il paese”. <sup id="toc_24">3</sup>Allora il re di Gèrico mandò a dire a Raab: “Fa’ uscire gli uomini che sono venuti da te e sono entrati in casa tua, perché sono venuti per esplorare tutto il paese”. <sup id="toc_25">4</sup>Allora la donna prese i due uomini e, dopo averli nascosti, rispose: “Sì, sono venuti da me quegli uomini, ma non sapevo di dove fossero. <sup id="toc_26">5</sup>Ma quando stava per chiudersi la porta della città al cader della notte, essi uscirono e non so dove siano andati. Inseguiteli subito e li raggiungerete”.</p>
  <p><sup id="toc_27">6</sup>Essa invece li aveva fatti salire sulla terrazza e li aveva nascosti fra gli steli di lino che vi aveva accatastato. <sup id="toc_28">7</sup>Gli uomini li inseguirono sulla strada del Giordano verso i guadi e si chiuse la porta, dopo che furono usciti gli inseguitori.</p>
  <p><sup id="toc_29">8</sup>Quelli non si erano ancora coricati quando la donna salì da loro sulla terrazza <sup id="toc_30">9</sup>e disse loro: “So che il Signore vi ha assegnato il paese, che il terrore da voi gettato si è abbattuto su di noi e che tutti gli abitanti della regione sono sopraffatti dallo spavento davanti a voi, <sup id="toc_31">10</sup>perché abbiamo sentito come il Signore ha prosciugato le acque del Mare Rosso davanti a voi, alla vostra uscita dall’Egitto e come avete trattato i due re Amorrei, che erano oltre il Giordano, Sicon ed Og, da voi votati allo sterminio. <sup id="toc_32">11</sup>Lo si è saputo e il nostro cuore è venuto meno e nessuno ardisce di fiatare dinanzi a voi, perché il Signore vostro Dio è Dio lassù in cielo e quaggiù sulla terra. <sup id="toc_33">12</sup>Ora giuratemi per il Signore che, come io ho usato benevolenza, anche voi userete benevolenza alla casa di mio padre; datemi dunque un segno certo <sup id="toc_34">13</sup>che lascerete vivi mio padre, mia madre, i miei fratelli, le mie sorelle e quanto loro appartiene e risparmierete le nostre vite dalla morte”. <sup id="toc_35">14</sup>Gli uomini le dissero: “A morte le nostre vite al posto vostro, purché non riveliate questo nostro affare; quando poi il Signore ci darà il paese, ti tratteremo con benevolenza e lealtà”.</p>
  <p><sup id="toc_36">15</sup>Allora essa li fece scendere con una corda dalla finestra, perché la sua casa era addossata al muro di cinta; infatti sulle mura aveva l’abitazione. <sup id="toc_37">16</sup>Disse loro: “Andate verso la montagna, perché non si imbattano in voi i vostri inseguitori e là rimarrete nascosti tre giorni fino al loro ritorno; poi andrete per la vostra strada”. <sup id="toc_38">17</sup>Le risposero allora gli uomini: “Saremo sciolti da questo giuramento, che ci hai fatto fare, a queste condizioni: <sup id="toc_39">18</sup>quando noi entreremo nel paese, legherai questa cordicella di filo scarlatto alla finestra, per la quale ci hai fatto scendere e radunerai presso di te in casa tuo padre, tua madre, i tuoi fratelli e tutta la famiglia di tuo padre. <sup id="toc_40">19</sup>Chiunque allora uscirà dalla porta di casa tua, il suo sangue ricadrà sulla sua testa e noi non ne avremo colpa; chiunque invece sarà con te in casa, il suo sangue ricada sulla nostra testa, se gli si metterà addosso una mano. <sup id="toc_41">20</sup>Ma se tu rivelerai questo nostro affare, noi saremo liberi da ciò che ci hai fatto giurare”. <sup id="toc_42">21</sup>Essa allora rispose: “Sia così secondo le vostre parole”. Poi li congedò e quelli se ne andarono. Essa legò la cordicella scarlatta alla finestra.</p>
  <p><sup id="toc_43">22</sup>Se ne andarono dunque e giunsero alla montagna dove rimasero tre giorni, finché non furono tornati gli inseguitori. Gli inseguitori li avevano cercati in ogni direzione senza trovarli. <sup id="toc_44">23</sup>I due uomini allora tornarono sui loro passi, scesero dalla montagna, passarono il Giordano e vennero da Giosuè, figlio di Nun, e gli raccontarono quanto era loro accaduto. <sup id="toc_45">24</sup>Dissero a Giosuè: “Dio ha messo nelle nostre mani tutto il paese e tutti gli abitanti del paese sono già disfatti dinanzi a noi”.</p>
  <h3 id="toc_46">3</h3>
  <p><sup id="toc_47">1</sup>Giosuè si mise all’opera di buon mattino; partirono da Sittim e giunsero al Giordano, lui e tutti gli Israeliti. Lì si accamparono prima di attraversare. <sup id="toc_48">2</sup>Trascorsi tre giorni, gli scribi passarono in mezzo all’accampamento <sup id="toc_49">3</sup>e diedero al popolo questo ordine: “Quando vedrete l’arca dell’alleanza del Signore Dio vostro e i sacerdoti leviti che la portano, voi vi muoverete dal vostro posto e la seguirete; <sup id="toc_50">4</sup>ma tra voi ed essa vi sarà la distanza di circa duemila cùbiti: non avvicinatevi. Così potrete conoscere la strada dove andare, perché prima d’oggi non siete passati per questa strada”. <sup id="toc_51">5</sup>Poi Giosuè disse al popolo: “Santificatevi, poiché domani il Signore compirà meraviglie in mezzo a voi”. <sup id="toc_52">6</sup>Giosuè disse ai sacerdoti: “Portate l’arca dell’alleanza e passate davanti al popolo”. Essi portarono l’arca dell’alleanza e camminarono davanti al popolo.</p>
  <p><sup id="toc_53">7</sup>Disse allora il Signore a Giosuè: “Oggi stesso comincerò a glorificarti agli occhi di tutto Israele, perché sappiano che come sono stato con Mosè, così sarò con te. <sup id="toc_54">8</sup>Tu ordinerai ai sacerdoti che portano l’arca dell’alleanza: Quando sarete giunti alla riva delle acque del Giordano, voi vi fermerete”. <sup id="toc_55">9</sup>Disse allora Giosuè agli Israeliti: “Avvicinatevi e ascoltate gli ordini del Signore Dio vostro”. <sup id="toc_56">10</sup>Continuò Giosuè: “Da ciò saprete che il Dio vivente è in mezzo a voi e che, certo, scaccerà dinanzi a voi il Cananeo, l’Hittita, l’Eveo, il Perizzita, il Gergeseo, l’Amorreo e il Gebuseo. <sup id="toc_57">11</sup>Ecco, l’arca dell’alleanza del Signore di tutta la terra passa dinanzi a voi nel Giordano. <sup id="toc_58">12</sup>Ora sceglietevi dodici uomini dalle tribù di Israele, un uomo per ogni tribù. <sup id="toc_59">13</sup>Quando le piante dei piedi dei sacerdoti che portano l’arca di Dio, Signore di tutta la terra, si poseranno sulle acque del Giordano, le acque del Giordano si divideranno; le acque che scendono dalla parte superiore si fermeranno come un solo argine”.</p>
  <p><sup id="toc_60">14</sup>Quando il popolo si mosse dalle sue tende per attraversare il Giordano, i sacerdoti che portavano l’arca dell’alleanza camminavano davanti al popolo. <sup id="toc_61">15</sup>Appena i portatori dell’arca furono arrivati al Giordano e i piedi dei sacerdoti che portavano l’arca si immersero al limite delle acque – il Giordano infatti durante tutti i giorni della mietitura è gonfio fin sopra tutte le sponde – <sup id="toc_62">16</sup>si fermarono le acque che fluivano dall’alto e stettero come un solo argine a grande distanza, in Adama, la città che è presso Zartan, mentre quelle che scorrevano verso il mare dell’Araba, il Mar Morto, se ne staccarono completamente e il popolo passò di fronte a Gèrico. <sup id="toc_63">17</sup>I sacerdoti che portavano l’arca dell’alleanza del Signore si fermarono immobili all’asciutto in mezzo al Giordano, mentre tutto Israele passava all’asciutto, finché tutta la gente non ebbe finito di attraversare il Giordano.</p>
  <h3 id="toc_64">4</h3>
  <p><sup id="toc_65">1</sup>Quando tutta la gente ebbe finito di attraversare il Giordano, il Signore disse a Giosuè: <sup id="toc_66">2</sup>“Sceglietevi dal popolo dodici uomini, un uomo per ogni tribù, <sup id="toc_67">3</sup>e comandate loro: Prendetevi dodici pietre da qui, in mezzo al Giordano, dal luogo dove stanno immobili i piedi dei sacerdoti; trasportatele con voi e deponetele nel luogo, dove vi accamperete questa notte”. <sup id="toc_68">4</sup>Allora Giosuè convocò i dodici uomini, che aveva designati tra gli Israeliti, un uomo per ogni tribù, <sup id="toc_69">5</sup>e disse loro: “Passate davanti all’arca del Signore vostro Dio in mezzo al Giordano e caricatevi sulle spalle ciascuno una pietra, secondo il numero delle tribù degli Israeliti, <sup id="toc_70">6</sup>perché diventino un segno in mezzo a voi. Quando domani i vostri figli vi chiederanno: Che significano per voi queste pietre? <sup id="toc_71">7</sup>risponderete loro: Perché si divisero le acque del Giordano dinanzi all’arca dell’alleanza del Signore; mentre essa attraversava il Giordano, le acque del Giordano si divisero e queste pietre dovranno essere un memoriale per gli Israeliti, per sempre”. <sup id="toc_72">8</sup>Fecero dunque gli Israeliti come aveva comandato Giosuè, presero dodici pietre in mezzo al Giordano, secondo quanto aveva comandato il Signore a Giosuè, in base al numero delle tribù degli Israeliti, le trasportarono con sé verso l’accampamento e le deposero in quel luogo.</p>
  <p><sup id="toc_73">9</sup>Giosuè fece collocare altre dodici pietre in mezzo al Giordano, nel luogo dove poggiavano i piedi dei sacerdoti che portavano l’arca dell’alleanza: esse si trovano là fino ad oggi.</p>
  <p><sup id="toc_74">10</sup>I sacerdoti che portavano l’arca si erano fermati in mezzo al Giordano, finché fosse eseguito ogni ordine che il Signore aveva comandato a Giosuè di comunicare al popolo, e secondo tutte le prescrizioni di Mosè a Giosuè. Il popolo dunque si affrettò a passare. <sup id="toc_75">11</sup>Quando poi tutto il popolo ebbe terminato la traversata, passò l’arca del Signore e i sacerdoti, dinanzi al popolo. <sup id="toc_76">12</sup>Passarono i figli di Ruben, i figli di Gad e metà della tribù di Manàsse, ben armati, davanti agli Israeliti, secondo quanto aveva comandato loro Mosè; <sup id="toc_77">13</sup>circa quarantamila, armati per la guerra, passarono davanti al Signore per il combattimento verso le steppe di Gèrico.</p>
  <p><sup id="toc_78">14</sup>In quel giorno il Signore glorificò Giosuè agli occhi di tutto Israele e lo temettero, come avevano temuto Mosè in tutti i giorni della sua vita.</p>
  <p><sup id="toc_79">15</sup>Disse allora il Signore a Giosuè: <sup id="toc_80">16</sup>“Comanda ai sacerdoti che portano l’arca della testimonianza che salgano dal Giordano”. <sup id="toc_81">17</sup>Giosuè comandò ai sacerdoti: “Salite dal Giordano”. <sup id="toc_82">18</sup>Non appena i sacerdoti, che portavano l’arca dell’alleanza del Signore, furono saliti dal Giordano, mentre le piante dei piedi dei sacerdoti raggiungevano l’asciutto, le acque del Giordano tornarono al loro posto e rifluirono come prima su tutta l’ampiezza delle loro sponde.</p>
  <p><sup id="toc_83">19</sup>Il popolo salì dal Giordano il dieci del primo mese e si accampò in Gàlgala, dalla parte orientale di Gèrico. <sup id="toc_84">20</sup>Quelle dodici pietre che avevano portate dal Giordano, Giosuè le eresse in Gàlgala. <sup id="toc_85">21</sup>Si rivolse poi agli Israeliti: “Quando domani i vostri figli interrogheranno i loro padri: Che cosa sono queste pietre?, <sup id="toc_86">22</sup>farete sapere ai vostri figli: All’asciutto Israele ha attraversato questo Giordano, <sup id="toc_87">23</sup>poiché il Signore Dio vostro prosciugò le acque del Giordano dinanzi a voi, finché foste passati, come fece il Signore Dio vostro al Mare Rosso, che prosciugò davanti a noi finché non fummo passati; <sup id="toc_88">24</sup>perché tutti i popoli della terra sappiano quanto è forte la mano del Signore e temiate il Signore Dio vostro, per sempre”.</p>
  <h3 id="toc_89">5</h3>
  <p><sup id="toc_90">1</sup>Quando tutti i re degli Amorrei, che sono oltre il Giordano ad occidente, e tutti i re dei Cananei, che erano presso il mare, seppero che il Signore aveva prosciugato le acque del Giordano davanti agli Israeliti, finché furono passati, si sentirono venir meno il cuore e non ebbero più fiato davanti agli Israeliti.</p>
  <p><sup id="toc_91">2</sup>In quel tempo il Signore disse a Giosuè: “Fatti coltelli di selce e circoncidi di nuovo gli Israeliti”. <sup id="toc_92">3</sup>Giosuè si fece coltelli di selce e circoncise gli Israeliti alla collina Aralot. <sup id="toc_93">4</sup>La ragione per cui Giosuè fece praticare la circoncisione è la seguente: tutto il popolo uscito dall’Egitto, i maschi, tutti gli uomini atti alla guerra, morirono nel deserto dopo l’uscita dall’Egitto; <sup id="toc_94">5</sup>mentre tutto quel popolo che ne era uscito era circonciso, tutto il popolo nato nel deserto, dopo l’uscita dall’Egitto, non era circonciso. <sup id="toc_95">6</sup>Quarant’anni infatti camminarono gli Israeliti nel deserto, finché fu estinta tutta la nazione, cioè gli uomini atti alla guerra usciti dall’Egitto, i quali non avevano ascoltato la voce del Signore e ai quali il Signore aveva giurato di non mostrare loro quella terra, dove scorre latte e miele, che il Signore aveva giurato ai padri di darci, <sup id="toc_96">7</sup>ma al loro posto fece sorgere i loro figli e questi circoncise Giosuè; non erano infatti circoncisi perché non era stata fatta la circoncisione durante il viaggio. <sup id="toc_97">8</sup>Quando si terminò di circoncidere tutta la nazione, rimasero al loro posto nell’accampamento finché furono guariti. <sup id="toc_98">9</sup>Allora il Signore disse a Giosuè: “Oggi ho allontanato da voi l’infamia d’Egitto”. Quel luogo si chiamò Gàlgala fino ad oggi.</p>
  <p><sup id="toc_99">10</sup>Si accamparono dunque in Gàlgala gli Israeliti e celebrarono la pasqua al quattordici del mese, alla sera, nella steppa di Gèrico. <sup id="toc_100">11</sup>Il giorno dopo la pasqua mangiarono i prodotti della regione, azzimi e frumento abbrustolito in quello stesso giorno. <sup id="toc_101">12</sup>La manna cessò il giorno dopo, come essi ebbero mangiato i prodotti della terra e non ci fu più manna per gli Israeliti; in quell’anno mangiarono i frutti della terra di Canaan.</p>
  <p><sup id="toc_102">13</sup>Mentre Giosuè era presso Gèrico, alzò gli occhi ed ecco, vide un uomo in piedi davanti a sé che aveva in mano una spada sguainata. Giosuè si diresse verso di lui e gli chiese: “Tu sei per noi o per i nostri avversari?”. <sup id="toc_103">14</sup>Rispose: “No, io sono il capo dell’esercito del Signore. Giungo proprio ora”. Allora Giosuè cadde con la faccia a terra, si prostrò e gli disse: “Che dice il mio signore al suo servo?”. <sup id="toc_104">15</sup>Rispose il capo dell’esercito del Signore a Giosuè: “Togliti i sandali dai tuoi piedi, perché il luogo sul quale tu stai è santo”. Giosuè così fece.</p>
  <h3 id="toc_105">6</h3>
  <p><sup id="toc_106">1</sup>Ora Gèrico era saldamente sbarrata dinanzi agli Israeliti; nessuno usciva e nessuno entrava. <sup id="toc_107">2</sup>Disse il Signore a Giosuè: “Vedi, io ti metto in mano Gèrico e il suo re. Voi tutti prodi guerrieri, <sup id="toc_108">3</sup>tutti atti alla guerra, girerete intorno alla città, facendo il circuito della città una volta. Così farete per sei giorni. <sup id="toc_109">4</sup>Sette sacerdoti porteranno sette trombe di corno d’ariete davanti all’arca; il settimo giorno poi girerete intorno alla città per sette volte e i sacerdoti suoneranno le trombe. <sup id="toc_110">5</sup>Quando si suonerà il corno dell’ariete, appena voi sentirete il suono della tromba, tutto il popolo proromperà in un grande grido di guerra, allora le mura della città crolleranno e il popolo entrerà, ciascuno diritto davanti a sé”.</p>
  <p><sup id="toc_111">6</sup>Giosuè, figlio di Nun, convocò i sacerdoti e disse loro: “Portate l’arca dell’alleanza; sette sacerdoti portino sette trombe di corno d’ariete davanti all’arca del Signore”. <sup id="toc_112">7</sup>Disse al popolo: “Mettetevi in marcia e girate intorno alla città e il gruppo armato passi davanti all’arca del Signore”. <sup id="toc_113">8</sup>Come Giosuè ebbe parlato al popolo, i sette sacerdoti, che portavano le sette trombe d’ariete davanti al Signore, si mossero e suonarono le trombe, mentre l’arca dell’alleanza del Signore li seguiva; <sup id="toc_114">9</sup>l’avanguardia precedeva i sacerdoti che suonavano le trombe e la retroguardia seguiva l’arca; si procedeva a suon di tromba. <sup id="toc_115">10</sup>Al popolo Giosuè aveva ordinato: “Non urlate, non fate neppur sentire la voce e non una parola esca dalla vostra bocca finché vi dirò: Lanciate il grido di guerra, allora griderete”. <sup id="toc_116">11</sup>L’arca del Signore girò intorno alla città facendo il circuito una volta, poi tornarono nell’accampamento e passarono la notte nell’accampamento.</p>
  <p><sup id="toc_117">12</sup>Di buon mattino Giosuè si alzò e i sacerdoti portarono l’arca del Signore; <sup id="toc_118">13</sup>i sette sacerdoti, che portavano le sette trombe di ariete davanti all’arca del Signore, avanzavano suonando le trombe; l’avanguardia li precedeva e la retroguardia seguiva l’arca del Signore; si marciava a suon di tromba. <sup id="toc_119">14</sup>Girarono intorno alla città, il secondo giorno, una volta e tornarono poi all’accampamento. Così fecero per sei giorni.</p>
  <p><sup id="toc_120">15</sup>Al settimo giorno essi si alzarono al sorgere dell’aurora e girarono intorno alla città in questo modo per sette volte; soltanto in quel giorno fecero sette volte il giro intorno alla città. <sup id="toc_121">16</sup>Alla settima volta i sacerdoti diedero fiato alle trombe e Giosuè disse al popolo: “Lanciate il grido di guerra perché il Signore mette in vostro potere la città.</p>
  <p><sup id="toc_122">17</sup>La città con quanto vi è in essa sarà votata allo sterminio per il Signore; soltanto Raab, la prostituta, vivrà e chiunque è con lei nella casa, perché ha nascosto i messaggeri che noi avevamo inviati. <sup id="toc_123">18</sup>Solo guardatevi da ciò che è votato allo sterminio, perché, mentre eseguite la distruzione, non prendiate qualche cosa di ciò che è votato allo sterminio e rendiate così votato allo sterminio l’accampamento di Israele e gli portiate disgrazia. <sup id="toc_124">19</sup>Tutto l’argento, l’oro e gli oggetti di rame e di ferro sono cosa sacra per il Signore, devono entrare nel tesoro del Signore”. <sup id="toc_125">20</sup>Allora il popolo lanciò il grido di guerra e si suonarono le trombe. Come il popolo udì il suono della tromba ed ebbe lanciato un grande grido di guerra, le mura della città crollarono; il popolo allora salì verso la città, ciascuno diritto davanti a sé, e occuparono la città. <sup id="toc_126">21</sup>Votarono poi allo sterminio, passando a fil di spada, ogni essere che era nella città, dall’uomo alla donna, dal giovane al vecchio, e perfino il bue, l’ariete e l’asino.</p>
  <p><sup id="toc_127">22</sup>Ai due uomini che avevano esplorato il paese, Giosuè disse: “Entrate nella casa della prostituta, conducete fuori lei e quanto le appartiene, come le avete giurato”. <sup id="toc_128">23</sup>Entrarono i giovani esploratori e condussero fuori Raab, suo padre, sua madre, i suoi fratelli e tutto quanto le apparteneva; fecero uscire tutta la sua famiglia e li stabilirono fuori dell’accampamento di Israele. <sup id="toc_129">24</sup>Incendiarono poi la città e quanto vi era, soltanto l’argento, l’oro e gli oggetti di rame e di ferro deposero nel tesoro della casa del Signore. <sup id="toc_130">25</sup>Giosuè però lasciò in vita Raab, la prostituta, la casa di suo padre e quanto le apparteneva, ed essa abita in mezzo ad Israele fino ad oggi, perché aveva nascosto gli esploratori che Giosuè aveva inviato a Gèrico.</p>
  <p><sup id="toc_131">26</sup>In quella circostanza Giosuè fece giurare: “Maledetto davanti al Signore l’uomo che si alzerà e ricostruirà questa città di Gèrico! Sul suo primogenito ne getterà le fondamenta e sul figlio minore ne erigerà le porte!”.</p>
  <p><sup id="toc_132">27</sup>Il Signore fu con Giosuè, la cui fama si sparse in tutto il paese.</p>
  <h3 id="toc_133">7</h3>
  <p><sup id="toc_134">1</sup>Gli Israeliti si resero colpevoli di violazione quanto allo sterminio: Acan, figlio di Carmi, figlio di Zabdi, figlio di Zerach, della tribù di Giuda, si impadronì di quanto era votato allo sterminio e allora la collera del Signore si accese contro gli Israeliti.</p>
  <p><sup id="toc_135">2</sup>Giosuè inviò uomini di Gèrico ad Ai, che è presso Bet-Aven, ad oriente di Betel. Disse loro: “Andate a esplorare la regione”. Gli uomini andarono a esplorare Ai. <sup id="toc_136">3</sup>Poi ritornarono da Giosuè e gli dissero: “Non vada tutto il popolo; vadano all’assalto due o tremila uomini per espugnare Ai; non impegnateci tutto il popolo, perché sono pochi”. <sup id="toc_137">4</sup>Vi andarono allora del popolo circa tremila uomini, ma si diedero alla fuga dinanzi agli uomini di Ai. <sup id="toc_138">5</sup>Gli uomini di Ai ne uccisero circa trentasei, li inseguirono davanti alla porta fino a Sebarim e li colpirono nella discesa. Allora al popolo venne meno il cuore e si sciolse come acqua.</p>
  <p><sup id="toc_139">6</sup>Giosuè si stracciò le vesti, si prostrò con la faccia a terra davanti all’arca del Signore fino alla sera e con lui gli anziani di Israele e sparsero polvere sul loro capo. <sup id="toc_140">7</sup>Giosuè esclamò: “Signore Dio, perché hai fatto passare il Giordano a questo popolo, per metterci poi nelle mani dell’Amorreo e distruggerci? Se avessimo deciso di stabilirci oltre il Giordano! <sup id="toc_141">8</sup>Perdonami, Signore: che posso dire, dopo che Israele ha voltato le spalle ai suoi nemici? <sup id="toc_142">9</sup>Lo sapranno i Cananei e tutti gli abitanti della regione, ci accerchieranno e cancelleranno il nostro nome dal paese. E che farai tu per il tuo grande nome?”.</p>
  <p><sup id="toc_143">10</sup>Rispose il Signore a Giosuè: “Alzati, perché stai prostrato sulla faccia? <sup id="toc_144">11</sup>Israele ha peccato. Essi hanno trasgredito l’alleanza che avevo loro prescritto e hanno preso ciò che era votato allo sterminio: hanno rubato, hanno dissimulato e messo nei loro sacchi! <sup id="toc_145">12</sup>Gli Israeliti non potranno resistere ai loro nemici, volteranno le spalle ai loro nemici, perché sono incorsi nello sterminio. Non sarò più con voi, se non eliminerete da voi chi è incorso nello sterminio. <sup id="toc_146">13</sup>Orsù, santifica il popolo.</p>
  <p>Dirai: Santificatevi per domani, perché dice il Signore, Dio di Israele: Uno votato allo sterminio è in mezzo a te, Israele; tu non potrai resistere ai tuoi nemici, finché non eliminerete da voi chi è votato allo sterminio. <sup id="toc_147">14</sup>Vi accosterete dunque domattina secondo le vostre tribù; la tribù che il Signore avrà designato con la sorte si accosterà per famiglie e la famiglia che il Signore avrà designata si accosterà per case; la casa che il Signore avrà designata si accosterà per individui; <sup id="toc_148">15</sup>colui che risulterà votato allo sterminio sarà bruciato dal fuoco con quanto è suo, perché ha trasgredito l’alleanza del Signore e ha commesso un’infamia in Israele”.</p>
  <p><sup id="toc_149">16</sup>Giosuè si alzò di buon mattino e fece accostare Israele secondo le sue tribù e fu designata dalla sorte la tribù di Giuda. <sup id="toc_150">17</sup>Fece accostare le famiglie di Giuda e fu designata la famiglia degli Zerachiti; fece accostare la famiglia degli Zerachiti per case e fu designato Zabdi; <sup id="toc_151">18</sup>fece accostare la sua casa per individui e fu designato dalla sorte Acan, figlio di Carmi, figlio di Zabdi, figlio di Zerach, della tribù di Giuda. <sup id="toc_152">19</sup>Disse allora Giosuè ad Acan: “Figlio mio, da’ gloria al Signore, Dio di Israele, e rendigli omaggio e raccontami ciò che hai fatto, non me lo nascondere”. <sup id="toc_153">20</sup>Rispose Acan a Giosuè: “In verità, proprio io ho peccato contro il Signore, Dio di Israele, e ho fatto questo e quest’altro. <sup id="toc_154">21</sup>Avevo visto nel bottino un bel mantello di Sennaar, duecento sicli d’argento e un lingotto d’oro del peso di cinquanta sicli; ne sentii bramosia e li presi ed eccoli nascosti in terra in mezzo alla mia tenda e l’argento è sotto”. <sup id="toc_155">22</sup>Giosuè mandò allora messaggeri che corsero alla tenda, ed ecco tutto era nascosto nella tenda e l’argento era sotto. <sup id="toc_156">23</sup>Li presero dalla tenda, li portarono a Giosuè e a tutti gli Israeliti e li deposero davanti al Signore. <sup id="toc_157">24</sup>Giosuè allora prese Acan di Zerach e l’argento, il mantello, il lingotto d’oro, i suoi figli, le sue figlie, il suo bue, il suo asino, le sue pecore, la sua tenda e quanto gli apparteneva. Tutto Israele lo seguiva ed egli li condusse alla valle di Acor. <sup id="toc_158">25</sup>Giosuè disse: “Come tu hai portato sventura a noi, così il Signore oggi la porti a te!”. Tutto Israele lo lapidò, li bruciarono tutti e li uccisero tutti a sassate. <sup id="toc_159">26</sup>Eressero poi sul posto un gran mucchio di pietre, che esiste fino ad oggi. Il Signore allora desistette dal suo tremendo sdegno. Per questo quel luogo si chiama fino ad oggi Valle di Acor.</p>
  <h3 id="toc_160">8</h3>
  <p><sup id="toc_161">1</sup>Il Signore disse a Giosuè: “Non temere e non abbatterti. Prendi con te tutti i guerrieri. Su, va’ contro Ai. Vedi, io ti metto in mano il re di Ai, il suo popolo, la sua città e il suo territorio. <sup id="toc_162">2</sup>Farai ad Ai e al suo re come hai fatto a Gèrico e al suo re; tuttavia prenderete per voi il suo bottino e il suo bestiame. Tendi un agguato contro Ai, dietro ad essa”.</p>
  <p><sup id="toc_163">3</sup>Giosuè dunque e tutti quelli del popolo atti alla guerra si accinsero ad assalire Ai; Giosuè scelse trentamila uomini, guerrieri valenti, li inviò di notte <sup id="toc_164">4</sup>e comandò loro: “State attenti: voi tenderete un agguato contro la città, dietro ad essa. Non allontanatevi troppo dalla città e state tutti pronti. <sup id="toc_165">5</sup>Io, con tutta la gente, mi avvicinerò alla città. Ora, quando essi usciranno contro di noi come l’altra volta, noi fuggiremo davanti a loro. <sup id="toc_166">6</sup>Essi usciranno ad inseguirci finché noi li avremo tirati lontani dalla città, perché diranno: Fuggono davanti a noi come l’altra volta! Mentre noi fuggiremo davanti a loro, <sup id="toc_167">7</sup>voi balzerete dall’agguato e occuperete la città e il Signore vostro Dio la metterà in vostro potere. <sup id="toc_168">8</sup>Come l’avrete in potere, appiccherete il fuoco alla città: farete secondo il comando del Signore. Fate attenzione! Questo è il mio comando”. <sup id="toc_169">9</sup>Giosuè allora li inviò ed essi andarono al luogo dell’agguato e si posero fra Betel e Ai, ad occidente di Ai; Giosuè passò quella notte in mezzo al popolo. <sup id="toc_170">10</sup>Si alzò di buon mattino, passò in rassegna il popolo e andò con gli anziani di Israele alla testa del popolo verso Ai. <sup id="toc_171">11</sup>Tutti quelli del popolo atti alla guerra, che erano con lui, salendo avanzarono e arrivarono di fronte alla città e si accamparono a nord di Ai. Tra Giosuè e Ai c’era di mezzo la valle. <sup id="toc_172">12</sup>Prese circa cinquemila uomini e li pose in agguato tra Betel e Ai, ad occidente della città. <sup id="toc_173">13</sup>Il popolo pose l’accampamento a nord di Ai mentre l’agguato era ad occidente della città; Giosuè andò quella notte in mezzo alla valle.</p>
  <p><sup id="toc_174">14</sup>Non appena il re di Ai si accorse di ciò, gli uomini della città si alzarono in fretta e uscirono per il combattimento incontro ad Israele, il re con tutto il popolo, verso il pendio di fronte all’Araba. Egli non s’accorse che era teso un agguato contro di lui dietro la città. <sup id="toc_175">15</sup>Giosuè e tutto Israele si diedero per vinti dinanzi a loro e fuggirono per la via del deserto. <sup id="toc_176">16</sup>Tutta la gente che era dentro la città corse ad inseguirli; inseguirono Giosuè e furono attirati lontano dalla città. <sup id="toc_177">17</sup>Non ci rimase in Ai nessuno che non inseguisse Israele e così lasciarono aperta la città per inseguire Israele.</p>
  <p><sup id="toc_178">18</sup>Disse allora il Signore a Giosuè: “Tendi verso la città il giavellotto che tieni in mano, perché io te la metto nelle mani”. Giosuè tese il giavellotto, che teneva in mano, verso la città. <sup id="toc_179">19</sup>Come ebbe stesa la mano, quelli che erano in agguato balzarono subito dal loro nascondiglio, entrarono di corsa nella città, la occuparono e s’affrettarono ad appiccarvi il fuoco. <sup id="toc_180">20</sup>Gli uomini di Ai si voltarono indietro ed ecco videro che il fumo della città si alzava verso il cielo. Allora non ci fu più possibilità per loro di fuggire in alcuna direzione, mentre il popolo che fuggiva verso il deserto si rivolgeva contro quelli che lo inseguivano. <sup id="toc_181">21</sup>Infatti Giosuè e tutto Israele s’erano accorti che il gruppo in agguato aveva occupata la città e che il fumo della città si era levato; si voltarono dunque indietro e colpirono gli uomini di Ai. <sup id="toc_182">22</sup>Anche gli altri uscirono dalla città contro di loro, e così i combattenti di Ai si trovarono in mezzo agli Israeliti, avendoli da una parte e dall’altra. Li colpirono finché non rimase nessun superstite e fuggiasco. <sup id="toc_183">23</sup>Il re di Ai lo presero vivo e lo condussero da Giosuè. <sup id="toc_184">24</sup>Quando Israele ebbe finito di uccidere tutti i combattenti di Ai nella campagna, nel deserto, dove quelli li avevano inseguiti, e tutti fino all’ultimo furono caduti sotto i colpi della spada, gli Israeliti si riversarono in massa in Ai e la colpirono a fil di spada. <sup id="toc_185">25</sup>Tutti i caduti in quel giorno, uomini e donne, furono dodicimila, tutti di Ai. <sup id="toc_186">26</sup>Giosuè non ritirò la mano, che brandiva il giavellotto, finché non ebbero votato allo sterminio tutti gli abitanti di Ai. <sup id="toc_187">27</sup>Gli Israeliti, secondo l’ordine che il Signore aveva dato a Giosuè, trattennero per sé soltanto il bestiame e il bottino della città. <sup id="toc_188">28</sup>Poi Giosuè incendiò Ai e ne fece una rovina per sempre, una desolazione fino ad oggi. <sup id="toc_189">29</sup>Fece appendere il re di Ai ad un albero fino alla sera. Al calar del sole Giosuè comandò che il suo cadavere fosse calato dall’albero; lo gettarono all’ingresso della porta della città e vi eressero sopra un gran mucchio di pietre, che dura fino ad oggi.</p>
  <p><sup id="toc_190">30</sup>In quell’occasione Giosuè costruì un altare al Signore, Dio di Israele, sul monte Ebal, <sup id="toc_191">31</sup>secondo quanto aveva ordinato Mosè, servo del Signore, agli Israeliti, come è scritto nel libro della legge di Mosè, un altare di pietre intatte, non toccate dal ferro; vi si sacrificarono sopra olocausti e si offrirono sacrifici di comunione.</p>
  <p><sup id="toc_192">32</sup>In quel luogo scrisse sulle pietre una copia della legge di Mosè, che questi aveva scritto per gli Israeliti. <sup id="toc_193">33</sup>Tutto Israele, i suoi anziani, i suoi scribi, tutti i suoi giudici, forestieri e cittadini stavano in piedi da una parte e dall’altra dell’arca, di fronte ai sacerdoti leviti, che portavano l’arca dell’alleanza del Signore, una metà verso il monte Garizim e l’altra metà verso il monte Ebal, come aveva prima prescritto Mosè, servo del Signore, per benedire il popolo di Israele. <sup id="toc_194">34</sup>Giosuè lesse tutte le parole della legge, la benedizione e la maledizione, secondo quanto è scritto nel libro della legge. <sup id="toc_195">35</sup>Non ci fu parola, di quante Mosè aveva comandate, che Giosuè non leggesse davanti a tutta l’assemblea di Israele, comprese le donne, i fanciulli e i forestieri che soggiornavano in mezzo a loro.</p>
  <h3 id="toc_196">9</h3>
  <p><sup id="toc_197">1</sup>Non appena ebbero udito questi fatti, tutti i re che si trovavano oltre il Giordano, nella zona montuosa, nel bassopiano collinoso e lungo tutto il litorale del Mar Mediterraneo verso il Libano, gli Hittiti, gli Amorrei, i Cananei, i Perizziti, gli Evei, i Gebusei, <sup id="toc_198">2</sup>si allearono per far guerra di comune accordo contro Giosuè e Israele.</p>
  <p><sup id="toc_199">3</sup>Invece gli abitanti di Gàbaon, quando ebbero sentito ciò che Giosuè aveva fatto a Gèrico e ad Ai, <sup id="toc_200">4</sup>ricorsero da parte loro ad un’astuzia: andarono a rifornirsi di vettovaglie, presero sacchi sdrusciti per i loro asini, otri di vino consunti, rotti e rappezzati, <sup id="toc_201">5</sup>si misero ai piedi sandali strappati e ricuciti, addosso vestiti logori. Tutto il pane della loro provvigione era secco e sbriciolato. <sup id="toc_202">6</sup>Andarono poi da Giosuè all’accampamento di Gàlgala e dissero a lui e agli Israeliti: “Veniamo da un paese lontano; stringete con noi un’alleanza”. <sup id="toc_203">7</sup>La gente di Israele rispose loro: “Forse abitate in mezzo a noi e come possiamo stringere alleanza con voi?”. <sup id="toc_204">8</sup>Risposero a Giosuè: “Noi siamo tuoi servi!” e Giosuè chiese loro: “Chi siete e da dove venite?”. <sup id="toc_205">9</sup>Gli risposero: “I tuoi servi vengono da un paese molto lontano, a causa del nome del Signore Dio tuo, poiché abbiamo udito della sua fama, di quanto ha fatto in Egitto, <sup id="toc_206">10</sup>di quanto ha fatto ai due re degli Amorrei, che erano oltre il Giordano, a Sicon, re di Chesbon, e ad Og, re di Basan, che era ad Astarot. <sup id="toc_207">11</sup>Ci dissero allora i nostri vecchi e tutti gli abitanti del nostro paese: Rifornitevi di provviste per la strada, andate loro incontro e dite loro: Noi siamo servi vostri, stringete dunque un’alleanza con noi. <sup id="toc_208">12</sup>Questo è il nostro pane: caldo noi lo prendemmo come provvista nelle nostre case quando uscimmo per venire da voi e ora eccolo secco e ridotto in briciole; <sup id="toc_209">13</sup>questi otri di vino, che noi riempimmo nuovi, eccoli rotti e questi nostri vestiti e i nostri sandali sono consunti per il cammino molto lungo”. <sup id="toc_210">14</sup>La gente allora prese le loro provviste senza consultare l’oracolo del Signore. <sup id="toc_211">15</sup>Giosuè fece pace con loro e stipulò l’alleanza di lasciarli vivere; i capi della comunità s’impegnarono verso di loro con giuramento.</p>
  <p><sup id="toc_212">16</sup>Tre giorni dopo avere stipulato con essi il patto, gli Israeliti vennero a sapere che quelli erano loro vicini e abitavano in mezzo a loro. <sup id="toc_213">17</sup>Allora gli Israeliti partirono e il terzo giorno entrarono nelle loro città: le loro città erano Gàbaon, Chefira, Beerot e Kiriat-Iarim. <sup id="toc_214">18</sup>Ma gli Israeliti non li uccisero, perché i capi della comunità avevano loro giurato per il Signore, Dio di Israele, e tutta la comunità si lamentò dei capi.</p>
  <p><sup id="toc_215">19</sup>Dissero allora tutti i capi dell’intera comunità: “Noi abbiamo loro giurato per il Signore, Dio di Israele, e ora non possiamo colpirli. <sup id="toc_216">20</sup>Faremo loro questo: li lasceremo vivere e così non ci sarà su di noi lo sdegno, a causa del giuramento che abbiamo loro prestato”. <sup id="toc_217">21</sup>Ma aggiunsero i capi: “Vivano pure, siano però tagliatori di legna e portatori d’acqua per tutta la comunità”. Come i capi ebbero loro parlato, <sup id="toc_218">22</sup>Giosuè chiamò i Gabaoniti e disse loro: “Perché ci avete ingannati, dicendo: Noi abitiamo molto lontano da voi, mentre abitate in mezzo a noi? <sup id="toc_219">23</sup>Orbene voi siete maledetti e nessuno di voi cesserà di essere schiavo e di tagliar legna e di portare acqua per la casa del mio Dio”. <sup id="toc_220">24</sup>Risposero a Giosuè e dissero: “Era stato riferito ai tuoi servi quanto il Signore Dio tuo aveva ordinato a Mosè suo servo, di dare cioè a voi tutto il paese e di sterminare dinanzi a voi tutti gli abitanti del paese; allora abbiamo avuto molto timore per le nostre vite a causa vostra e perciò facemmo tal cosa. <sup id="toc_221">25</sup>Ora eccoci nelle tue mani, trattaci pure secondo quanto è buono e giusto ai tuoi occhi”. <sup id="toc_222">26</sup>Li trattò allora in questo modo: li salvò dalla mano degli Israeliti, che non li uccisero; <sup id="toc_223">27</sup>e in quel giorno, Giosuè li costituì tagliatori di legna e portatori di acqua per la comunità e per l’altare del Signore, nel luogo che Egli avrebbe scelto, fino ad oggi.</p>
  <h3 id="toc_224">10</h3>
  <p><sup id="toc_225">1</sup>Quando Adoni-Zedek, re di Gerusalemme, venne a sapere che Giosuè aveva preso Ai e l’aveva votata allo sterminio, e che, come aveva fatto a Gèrico e al suo re, aveva fatto ad Ai e al suo re e che gli abitanti di Gàbaon avevano fatto pace con gli Israeliti e si trovavano ormai in mezzo a loro, <sup id="toc_226">2</sup>ebbe grande paura, perché Gàbaon, una delle città regali, era più grande di Ai e tutti i suoi uomini erano valorosi. <sup id="toc_227">3</sup>Allora Adoni-Zedek, re di Gerusalemme, mandò a dire a Oam, re di Ebron, a Piream, re di Iarmut, a Iafia, re di Lachis e a Debir, re di Eglon: <sup id="toc_228">4</sup>“Venite da me, aiutatemi e assaltiamo Gàbaon, perché ha fatto pace con Giosuè e con gli Israeliti”. <sup id="toc_229">5</sup>Quelli si unirono e i cinque re amorrei, il re di Gerusalemme, il re di Ebron, il re di Iarmut, il re di Lachis ed il re di Eglon, vennero con tutte le loro truppe, si accamparono contro Gàbaon e le diedero battaglia.</p>
  <p><sup id="toc_230">6</sup>Allora gli uomini di Gàbaon mandarono a dire a Giosuè, all’accampamento di Gàlgala: “Non privare del tuo aiuto i tuoi servi. Vieni presto da noi; salvaci e aiutaci, perché si sono alleati contro di noi tutti i re degli Amorrei, che abitano sulle montagne”.</p>
  <p><sup id="toc_231">7</sup>Giosuè partì da Gàlgala con tutta la gente di guerra e tutti i prodi guerrieri. <sup id="toc_232">8</sup>Allora il Signore disse a Giosuè: “Non aver paura di loro, perché li metto in tuo potere; nessuno di loro resisterà davanti a te”.</p>
  <p><sup id="toc_233">9</sup>Giosuè piombò su di loro d’improvviso: tutta la notte aveva marciato, partendo da Gàlgala.</p>
  <p><sup id="toc_234">10</sup>Il Signore mise lo scompiglio in mezzo a loro dinanzi ad Israele, che inflisse loro in Gàbaon una grande disfatta, li inseguì verso la salita di Bet-Coron e li batté fino ad Azeka e fino a Makkeda. <sup id="toc_235">11</sup>Mentre essi fuggivano dinanzi ad Israele ed erano alla discesa di Bet-Coron, il Signore lanciò dal cielo su di essi come grosse pietre fino ad Azeka e molti morirono. Coloro che morirono per le pietre della grandine furono più di quanti ne uccidessero gli Israeliti con la spada. <sup id="toc_236">12</sup>Allora, quando il Signore mise gli Amorrei nelle mani degli Israeliti, Giosuè disse al Signore sotto gli occhi di Israele:</p>
  <p class="testo_rientrato">“Sole, fèrmati in Gàbaon<br/>
e tu, luna, sulla valle di Aialon”.<br/> <sup id="toc_237">13</sup>Si fermò il sole<br/>
e la luna rimase immobile<br/>
finché il popolo non si vendicò dei nemici.</p>
  <p>Non è forse scritto nel libro del Giusto: “Stette fermo il sole in mezzo al cielo e non si affrettò a calare quasi un giorno intero. <sup id="toc_238">14</sup>Non ci fu giorno come quello, né prima né dopo, perché aveva ascoltato il Signore la voce d’un uomo, perché il Signore combatteva per Israele”?</p>
  <p><sup id="toc_239">15</sup>Poi Giosuè con tutto Israele ritornò all’accampamento di Gàlgala.</p>
  <p><sup id="toc_240">16</sup>Quei cinque re erano fuggiti e si erano nascosti nella grotta in Makkeda. <sup id="toc_241">17</sup>Fu portata a Giosuè la notizia: “Sono stati trovati i cinque re, nascosti nella grotta in Makkeda”. <sup id="toc_242">18</sup>Disse loro Giosuè: “Rotolate grosse pietre contro l’entrata della grotta e fate restare presso di essa uomini per sorvegliarli. <sup id="toc_243">19</sup>Voi però non fermatevi, inseguite i vostri nemici, attaccateli nella retroguardia e non permettete loro di entrare nelle loro città, perché il Signore Dio vostro li mette nelle vostre mani”. <sup id="toc_244">20</sup>Quando Giosuè e gli Israeliti ebbero terminato di infliggere loro una strage enorme così da finirli, e i superstiti furono loro sfuggiti ed entrati nelle fortezze, <sup id="toc_245">21</sup>ritornò tutto il popolo all’accampamento presso Giosuè, in Makkeda, in pace. Nessuno mosse più la lingua contro gli Israeliti.</p>
  <p><sup id="toc_246">22</sup>Disse allora Giosuè: “Aprite l’ingresso della grotta e fatemi uscire dalla grotta quei cinque re”. <sup id="toc_247">23</sup>Così fecero e condussero a lui fuori dalla grotta quei cinque re, il re di Gerusalemme, il re di Ebron, il re di Iarmut, il re di Lachis e il re di Eglon. <sup id="toc_248">24</sup>Quando quei cinque re furono fatti uscire dinanzi a Giosuè, egli convocò tutti gli Israeliti e disse ai capi dei guerrieri che avevano marciato con lui: “Accostatevi e ponete i vostri piedi sul collo di questi re!”. Quelli s’accostarono e posero i piedi sul loro collo. <sup id="toc_249">25</sup>Disse loro Giosuè: “Non temete e non spaventatevi! Siate forti e coraggiosi, perché così farà il Signore a tutti i nemici, contro cui dovrete combattere”. <sup id="toc_250">26</sup>Dopo di ciò, Giosuè li colpì e li uccise e li fece impiccare a cinque alberi, ai quali rimasero appesi fino alla sera. <sup id="toc_251">27</sup>All’ora del tramonto, per ordine di Giosuè, li calarono dagli alberi, li gettarono nella grotta dove si erano nascosti e posero grosse pietre all’ingresso della grotta: vi sono fino ad oggi.</p>
  <p><sup id="toc_252">28</sup>Giosuè in quel giorno si impadronì di Makkeda, la passò a fil di spada con il suo re, votò allo sterminio loro e ogni essere vivente che era in essa, non lasciò un superstite e trattò il re di Makkeda come aveva trattato il re di Gèrico.</p>
  <p><sup id="toc_253">29</sup>Giosuè poi, e con lui Israele, passò da Makkeda a Libna e mosse guerra contro Libna. <sup id="toc_254">30</sup>Il Signore mise anch’essa e il suo re in potere di Israele, che la passò a fil di spada con ogni essere vivente che era in essa; non vi lasciò alcun superstite e trattò il suo re come aveva trattato il re di Gèrico.</p>
  <p><sup id="toc_255">31</sup>Poi Giosuè, e con lui tutto Israele, passò da Libna a Lachis e si accampò contro di essa e le mosse guerra. <sup id="toc_256">32</sup>Il Signore mise Lachis in potere di Israele, che la prese il secondo giorno e la passò a fil di spada con ogni essere vivente che era in essa, come aveva fatto a Libna. <sup id="toc_257">33</sup>Allora, per venire in aiuto a Lachis, era partito Oam, re di Ghezer, e Giosuè batté lui e il suo popolo, fino a non lasciargli alcun superstite.</p>
  <p><sup id="toc_258">34</sup>Poi Giosuè, e con lui tutto Israele, passò da Lachis ad Eglon, si accamparono contro di essa e le mossero guerra. <sup id="toc_259">35</sup>In quel giorno la presero e la passarono a fil di spada e votarono allo sterminio, in quel giorno, ogni essere vivente che era in essa, come aveva fatto a Lachis. <sup id="toc_260">36</sup>Giosuè poi, e con lui tutto Israele, salì da Eglon ad Ebron e le mossero guerra. <sup id="toc_261">37</sup>La presero e la passarono a fil di spada con il suo re, tutti i suoi villaggi e ogni essere vivente che era in essa; non lasciò alcun superstite; come aveva fatto ad Eglon, la votò allo sterminio con ogni essere vivente che era in essa.</p>
  <p><sup id="toc_262">38</sup>Poi Giosuè, e con lui tutto Israele, si rivolse a Debir e le mosse guerra. <sup id="toc_263">39</sup>La prese con il suo re e tutti i suoi villaggi; li passarono a fil di spada e votarono allo sterminio ogni essere vivente che era in essa; non lasciò alcun superstite. Trattò Debir e il suo re come aveva trattato Ebron e come aveva trattato Libna e il suo re.</p>
  <p><sup id="toc_264">40</sup>Così Giosuè batté tutto il paese: le montagne, il Negheb, il bassopiano, le pendici e tutti i loro re. Non lasciò alcun superstite e votò allo sterminio ogni essere che respira, come aveva comandato il Signore, Dio di Israele. <sup id="toc_265">41</sup>Giosuè li colpì da Kades-Barnea fino a Gaza e tutto il paese di Gosen fino a Gàbaon. <sup id="toc_266">42</sup>Giosuè prese tutti questi re e il loro paese in una sola volta, perché il Signore, Dio di Israele, combatteva per Israele. <sup id="toc_267">43</sup>Poi Giosuè con tutto Israele tornò all’accampamento di Gàlgala.</p>
  <h3 id="toc_268">11</h3>
  <p><sup id="toc_269">1</sup>Quando Iabin, re di Cazor, seppe queste cose, ne informò Iobab, il re di Madon, il re di Simron, il re di Acsaf <sup id="toc_270">2</sup>e i re che erano al nord, sulle montagne, nell’Araba a sud di Chinarot, nel bassopiano e sulle colline di Dor dalla parte del mare. <sup id="toc_271">3</sup>I Cananei erano a oriente e a occidente, gli Amorrei, gli Hittiti, i Perizziti, i Gebusei erano sulle montagne e gli Evei erano al di sotto dell’Ermon nel paese di Mizpa.</p>
  <p><sup id="toc_272">4</sup>Allora essi uscirono con tutti i loro eserciti: un popolo numeroso, come la sabbia sulla riva del mare, con cavalli e carri in gran quantità.</p>
  <p><sup id="toc_273">5</sup>Si unirono tutti questi re e vennero ad accamparsi insieme presso le acque di Merom, per combattere contro Israele. <sup id="toc_274">6</sup>Allora il Signore disse a Giosuè: “Non temerli, perché domani a quest’ora io li mostrerò tutti trafitti davanti ad Israele. Taglierai i garretti ai loro cavalli e appiccherai il fuoco ai loro carri”. <sup id="toc_275">7</sup>Giosuè con tutti i suoi guerrieri li raggiunse presso le acque di Merom d’improvviso e piombò su di loro. <sup id="toc_276">8</sup>Il Signore li mise in potere di Israele, che li batté e li inseguì fino a Sidone la Grande, fino a Misrefot-Maim e fino alla valle di Mizpa ad oriente. Li batterono fino a non lasciar loro neppure un superstite. <sup id="toc_277">9</sup>Giosuè fece loro come gli aveva detto il Signore: tagliò i garretti ai loro cavalli e appiccò il fuoco ai loro carri.</p>
  <p><sup id="toc_278">10</sup>In quel tempo Giosuè ritornò e prese Cazor e passò a fil di spada il suo re, perché prima Cazor era stata la capitale di tutti quei regni.</p>
  <p><sup id="toc_279">11</sup>Passò a fil di spada ogni essere vivente che era in essa, votandolo allo sterminio; non lasciò nessuno vivo e appiccò il fuoco a Cazor.</p>
  <p><sup id="toc_280">12</sup>Giosuè prese tutti quei re e le oro città, passandoli a fil di spada; li votò allo sterminio, come aveva comandato Mosè, servo del Signore. <sup id="toc_281">13</sup>Tuttavia Israele non incendiò nessuna delle città erette sui colli, fatta eccezione per la sola Cazor, che Giosuè incendiò. <sup id="toc_282">14</sup>Gli Israeliti presero tutto il bottino di queste città e il bestiame; solo passarono a fil di spada tutti gli uomini fino a sterminarli; non lasciarono nessuno vivo.</p>
  <p><sup id="toc_283">15</sup>Come aveva comandato il Signore a Mosè suo servo, Mosè ordinò a Giosuè e Giosuè così fece: non trascurò nulla di quanto aveva comandato il Signore a Mosè.</p>
  <p><sup id="toc_284">16</sup>Giosuè si impadronì di tutto questo paese: le montagne, tutto il Negheb, tutto il paese di Gosen, il bassopiano, l’Araba e le montagne di Israele con il loro bassopiano. <sup id="toc_285">17</sup>Dal monte Calak, che sale verso Seir, a Baal-Gad nella valle del Libano sotto il monte Ermon, prese tutti i loro re, li colpì e li mise a morte. <sup id="toc_286">18</sup>Per molti giorni Giosuè mosse guerra a tutti questi re. <sup id="toc_287">19</sup>Non ci fu città che avesse fatto pace con gli Israeliti, eccetto gli Evei che abitavano Gàbaon: si impadronirono di tutti con le armi. <sup id="toc_288">20</sup>Infatti era per disegno del Signore che il loro cuore si ostinasse nella guerra contro Israele, per votarli allo sterminio, senza che trovassero grazia, e per annientarli, come aveva comandato il Signore a Mosè.</p>
  <p><sup id="toc_289">21</sup>In quel tempo Giosuè si mosse per eliminare gli Anakiti dalle montagne, da Ebron, da Debir, da Anab, da tutte le montagne di Giuda e da tutte le montagne di Israele. Giosuè li votò allo sterminio con le loro città. <sup id="toc_290">22</sup>Non rimase un Anakita nel paese degli Israeliti; solo ne rimasero a Gaza, a Gat e ad Asdod. <sup id="toc_291">23</sup>Giosuè si impadronì di tutta la regione, come aveva detto il Signore a Mosè, e Giosuè la diede in possesso ad Israele, secondo le loro divisioni per tribù. Poi il paese non ebbe più la guerra.</p>
  <h3 id="toc_292">12</h3>
  <p><sup id="toc_293">1</sup>Questi sono i re del paese, che gli Israeliti sconfissero e del cui territorio entrarono in possesso, oltre il Giordano, ad oriente, dal fiume Arnon al monte Ermon, con tutta l’Araba orientale.</p>
  <p><sup id="toc_294">2</sup>Sicon, re degli Amorrei che abitavano in Chesbon; il suo dominio cominciava da Aroer, situata sul margine della valle del torrente Arnon, incluso il centro del torrente, e comprendeva la metà di Gàlaad fino al torrente Iabbok, lungo il confine dei figli di Ammon <sup id="toc_295">3</sup>e inoltre l’Araba fino alla riva orientale del mare di Kinarot e fino alla riva orientale dell’Araba, cioè il Mar Morto, in direzione di Bet-Iesimot e più a sud, fin sotto le pendici del Pisga.</p>
  <p><sup id="toc_296">4</sup>Inoltre Og, re di Basan, proveniente da un residuo di Refaim, che abitava in Astarot e in Edrei, <sup id="toc_297">5</sup>dominava le montagne dell’Ermon e Salca e tutto Basan sino al confine dei Ghesuriti e dei Maacatiti, inoltre metà di Gàlaad sino al confine di Sicon re di Chesbon. <sup id="toc_298">6</sup>Mosè, servo del Signore, e gli Israeliti li avevano sconfitti e Mosè, servo del Signore, ne diede il possesso ai Rubeniti, ai Gaditi e a metà della tribù di Manàsse.</p>
  <p><sup id="toc_299">7</sup>Questi sono i re del paese che Giosuè e gli Israeliti sconfissero, al di qua del Giordano ad occidente, da Baal-Gad nella valle del Libano fino al monte Calak, che sale verso Seir, e di cui Giosuè diede il possesso alle tribù di Israele secondo le loro divisioni, <sup id="toc_300">8</sup>sulle montagne, nel bassopiano, nell’Araba, sulle pendici, nel deserto e nel Negheb: gli Hittiti, gli Amorrei, i Cananei, i Perizziti, gli Evei e i Gebusei:</p>
  <p><sup id="toc_301">9</sup>il re di Gèrico, uno; il re di Ai, che è presso Betel, uno;</p>
  <p><sup id="toc_302">10</sup>il re di Gerusalemme, uno; il re di Ebron, uno;</p>
  <p><sup id="toc_303">11</sup>il re di Iarmut, uno; il re di Lachis, uno;</p>
  <p><sup id="toc_304">12</sup>il re di Eglon, uno; il re di Ghezer, uno;</p>
  <p><sup id="toc_305">13</sup>il re di Debir, uno; il re di Gheder, uno;</p>
  <p><sup id="toc_306">14</sup>il re di Corma, uno; il re di Arad, uno;</p>
  <p><sup id="toc_307">15</sup>il re di Libna, uno; il re di Adullam, uno;</p>
  <p><sup id="toc_308">16</sup>il re di Makkeda, uno; il re di Betel, uno;</p>
  <p><sup id="toc_309">17</sup>il re di Tappuach, uno; il re di Efer, uno;</p>
  <p><sup id="toc_310">18</sup>il re di Afek, uno; il re di Sarom, uno;</p>
  <p><sup id="toc_311">19</sup>il re di Madon, uno; il re di Cazor, uno;</p>
  <p><sup id="toc_312">20</sup>il re di Simron-Meroon, uno; il re di Acsaf, uno;</p>
  <p><sup id="toc_313">21</sup>il re di Taanach, uno; il re di Meghiddo, uno;</p>
  <p><sup id="toc_314">22</sup>il re di Kades, uno; il re di Iokneam del Carmelo, uno;</p>
  <p><sup id="toc_315">23</sup>il re di Dor, sulla collina di Dor, uno; il re delle genti di Gàlgala, uno;</p>
  <p><sup id="toc_316">24</sup>il re di Tirza, uno. In tutto trentun re.</p>
  <h3 id="toc_317">13</h3>
  <p><sup id="toc_318">1</sup>Quando Giosuè fu vecchio e avanti negli anni, il Signore gli disse: “Tu sei diventato vecchio, avanti negli anni e rimane molto territorio da occupare. <sup id="toc_319">2</sup>Questo è il paese rimasto: tutti i distretti dei Filistei e tutto il territorio dei Ghesuriti, <sup id="toc_320">3</sup>dal Sicor, che è sulla frontiera dell’Egitto, fino al territorio di Ekron, al nord, che è ritenuto cananeo, i cinque principati dei Filistei: quello di Gaza, di Asdod, di Ascalon, di Gat e di Ekron; gli Avviti <sup id="toc_321">4</sup>al mezzogiorno; tutto il paese dei Cananei, da Ara che è di quelli di Sidòne, fino ad Afek, sino al confine degli Amorrei; <sup id="toc_322">5</sup>il paese di quelli di Biblos e tutto il Libano ad oriente, da Baal-Gad sotto il monte Ermon fino all’ingresso di Amat. <sup id="toc_323">6</sup>Tutti gli abitanti delle montagne dal Libano a Misrefot-Maim, tutti quelli di Sidòne, io li scaccerò davanti agli Israeliti. Però tu assegna questo paese in possesso agli Israeliti, come ti ho comandato. <sup id="toc_324">7</sup>Ora dividi questo paese a sorte alle nove tribù e a metà della tribù di Manàsse”.</p>
  <p><sup id="toc_325">8</sup>Insieme con l’altra metà di Manàsse, i Rubeniti e i Gaditi avevano ricevuto la loro parte di eredità, che Mosè aveva data loro oltre il Giordano, ad oriente, come aveva concesso loro Mosè, servo del Signore. <sup id="toc_326">9</sup>Da Aroer, che è sulla riva del fiume Arnon, e dalla città, che è in mezzo alla valle, tutta la pianura di Madaba fino a Dibon; <sup id="toc_327">10</sup>tutte le città di Sicon, re degli Amorrei, che regnava in Chesbon, sino al confine degli Ammoniti. <sup id="toc_328">11</sup>Inoltre Gàlaad, il territorio dei Ghesuriti e dei Maacatiti, tutte le montagne dell’Ermon e tutto Basan fino a Salca; <sup id="toc_329">12</sup>tutto il regno di Og, in Basan, il quale aveva regnato in Astarot e in Edrei ed era l’ultimo superstite dei Refaim, Mosè li aveva debellati e spodestati. <sup id="toc_330">13</sup>Però gli Israeliti non avevano scacciato i Ghesuriti e i Maacatiti; così Ghesur e Maaca abitano in mezzo ad Israele fino ad oggi. <sup id="toc_331">14</sup>Soltanto alla tribù di Levi non aveva assegnato eredità: i sacrifici consumati dal fuoco per il Signore, Dio di Israele, sono la sua eredità, secondo quanto gli aveva detto il Signore.</p>
  <p><sup id="toc_332">15</sup>Mosè aveva dato alla tribù dei figli di Ruben una parte secondo le loro famiglie <sup id="toc_333">16</sup>ed essi ebbero il territorio da Aroer, che è sulla riva del fiume Arnon, e la città che è a metà della valle e tutta la pianura presso Madaba; <sup id="toc_334">17</sup>Chesbon e tutte le sue città che sono nella pianura, Dibon, Bamot-Baal, Bet-Baal-Meon, <sup id="toc_335">18</sup>Iaaz, Kedemot, Mefaat, <sup id="toc_336">19</sup>Kiriataim, Sibma e Zeret-Sacar sulle montagne che dominano la valle; <sup id="toc_337">20</sup>Bet-Peor, i declivi del Pisga, Bet-Iesimot, <sup id="toc_338">21</sup>tutte le città della pianura, tutto il regno di Sicon, re degli Amorrei, che aveva regnato in Chesbon e che Mosè aveva sconfitto insieme con i capi dei Madianiti, Evi, Rekem, Zur, Cur e Reba, vassalli di Sicon, che abitavano nella regione. <sup id="toc_339">22</sup>Quanto a Balaam, figlio di Beor, l’indovino, gli Israeliti lo uccisero di spada insieme a quelli che avevano trafitto. <sup id="toc_340">23</sup>Il confine per i figli di Ruben fu dunque il Giordano e il territorio limitrofo. Questa fu l’eredità dei figli di Ruben secondo le loro famiglie: le città con i loro villaggi.</p>
  <p><sup id="toc_341">24</sup>Mosè poi aveva dato una parte alla tribù di Gad, ai figli di Gad secondo le loro famiglie <sup id="toc_342">25</sup>ed essi ebbero il territorio di Iazer e tutte le città di Gàlaad e metà del paese degli Ammoniti fino ad Aroer, che è di fronte a Rabba, <sup id="toc_343">26</sup>e da Chesbon fino a Ramat-Mizpe e Betonim e da Macanaim fino al territorio di Lodebar; <sup id="toc_344">27</sup>nella valle: Bet-Aram e Bet-Nimra, Succot e Zafon, il resto del regno di Sicon, re di Chesbon. Il Giordano era il confine sino all’estremità del mare di Genèsaret oltre il Giordano, ad oriente. <sup id="toc_345">28</sup>Questa è l’eredità dei figli di Gad secondo le loro famiglie: le città con i loro villaggi.</p>
  <p><sup id="toc_346">29</sup>Mosè aveva dato una parte a metà della tribù dei figli di Manàsse, secondo le loro famiglie <sup id="toc_347">30</sup>ed essi ebbero il territorio da Macanaim, tutto il Basan, tutto il regno di Og, re di Basan, e tutti gli attendamenti di Iair, che sono in Basan: sessanta città. <sup id="toc_348">31</sup>La metà di Gàlaad, Astarot e Edrei, città del regno di Og in Basan furono dati ai figli di Machir, figlio di Manàsse, anzi alla metà dei figli di Machir, secondo le loro famiglie.</p>
  <p><sup id="toc_349">32</sup>Questo distribuì Mosè nelle steppe di Moab, oltre il Giordano di Gèrico, ad oriente. <sup id="toc_350">33</sup>Alla tribù di Levi però Mosè non aveva assegnato alcuna eredità: il Signore, Dio di Israele, è la loro eredità, come aveva loro detto.</p>
  <h3 id="toc_351">14</h3>
  <p><sup id="toc_352">1</sup>Questo invece ebbero in eredità gli Israeliti nel paese di Canaan: lo assegnarono loro in eredità il sacerdote Eleazaro e Giosuè, figlio di Nun, e i capi dei casati delle tribù degli Israeliti. <sup id="toc_353">2</sup>La loro eredità fu stabilita per sorte, come aveva comandato il Signore per mezzo di Mosè, per le nove tribù e per la mezza tribù; <sup id="toc_354">3</sup>infatti Mosè aveva assegnato l’eredità di due tribù e della mezza tribù oltre il Giordano; ai leviti non aveva dato alcuna eredità in mezzo a loro; <sup id="toc_355">4</sup>però i figli di Giuseppe formano due tribù, Manàsse ed Efraim, mentre non si diede parte alcuna ai leviti del paese, tranne le città dove abitare e i loro contadi per i loro greggi e gli armenti. <sup id="toc_356">5</sup>Come aveva comandato il Signore a Mosè, così fecero gli Israeliti e si divisero il paese.</p>
  <p><sup id="toc_357">6</sup>Si presentarono allora i figli di Giuda da Giosuè a Gàlgala e Caleb, figlio di Iefunne, il Kenizzita gli disse: “Tu conosci la parola che ha detto il Signore a Mosè, l’uomo di Dio, riguardo a me e a te a Kades-Barnea. <sup id="toc_358">7</sup>Avevo quarant’anni quando Mosè, servo del Signore, mi inviò da Kades-Barnea a esplorare il paese e io gliene riferii come pensavo. <sup id="toc_359">8</sup>I compagni che vennero con me scoraggiarono il popolo, io invece fui pienamente fedele al Signore Dio mio. <sup id="toc_360">9</sup>Mosè in quel giorno giurò: Certo la terra, che ha calcato il tuo piede, sarà in eredità a te e ai tuoi figli, per sempre, perché sei stato pienamente fedele al Signore Dio mio. <sup id="toc_361">10</sup>Ora, ecco il Signore mi ha fatto vivere, come aveva detto, sono cioè quarantacinque anni da quando disse questa parola a Mosè, mentre Israele camminava nel deserto, e oggi, ecco ho ottantacinque anni; <sup id="toc_362">11</sup>io sono ancora oggi come quando Mosè mi inviò: come il mio vigore allora, così il mio vigore ora, sia per la battaglia, sia per ogni altro servizio; <sup id="toc_363">12</sup>ora concedimi questi monti, di cui il Signore ha parlato in quel giorno, poiché tu hai allora saputo che vi sono gli Anakiti e città grandi e fortificate; spero che il Signore sia con me e io le conquisterò secondo quanto ha detto il Signore!”. <sup id="toc_364">13</sup>Giosuè lo benedisse e diede Ebron in eredità a Caleb, figlio di Iefunne. <sup id="toc_365">14</sup>Per questo Caleb, figlio di Iefunne, il Kenizzita, ebbe in eredità Ebron fino ad oggi, perché pienamente fedele al Signore, Dio di Israele. Ebron si chiamava prima Kiriat-Arba: Arba era stato l’uomo più grande tra gli Anakiti. Poi il paese non ebbe più la guerra.</p>
  <h3 id="toc_366">15</h3>
  <p><sup id="toc_367">1</sup>La porzione che toccò in sorte alla tribù dei figli di Giuda, secondo le loro famiglie, si trova ai confini di Edom, dal deserto di Sin verso il Negheb, all’estremo sud. <sup id="toc_368">2</sup>Il loro confine a mezzogiorno cominciava alla parte estrema del Mar Morto, dalla punta rivolta verso mezzodì, <sup id="toc_369">3</sup>poi procedeva a sud della salita di Akrabbim, passava per Sin e risaliva a sud di Kades-Barnea; passava poi da Chezron, saliva ad Addar e girava verso Karkaa; <sup id="toc_370">4</sup>passava poi da Azmon e raggiungeva il torrente d’Egitto e faceva capo al mare. Questo sarà il vostro confine meridionale. <sup id="toc_371">5</sup>A oriente il confine era costituito dal Mar Morto fino alla foce del Giordano. Dal lato settentrionale il confine partiva dalla lingua di mare presso la foce del Giordano, <sup id="toc_372">6</sup>saliva a Bet-Ogla e passava a nord di Bet-Araba e saliva alla Pietra di Bocan, figlio di Ruben. <sup id="toc_373">7</sup>Poi il confine saliva a Debir, per la valle di Acor e, a nord, girava verso le curve, che sono di fronte alla salita di Adummin, a mezzogiorno del torrente; passava poi alle acque di En-Semes e faceva capo a En-Roghel. <sup id="toc_374">8</sup>Saliva poi la valle di Ben-Innom a sud del fianco dei Gebusei, cioè di Gerusalemme; poi il confine saliva sulla vetta della montagna che domina la valle di Innom ad ovest ed è alla estremità della pianura dei Refaim, al nord. <sup id="toc_375">9</sup>Poi il confine piegava dalla vetta della montagna verso la fonte delle Acque di Neftoach e usciva al monte Efron; piegava poi verso Baala, che è Kiriat-Iearim. <sup id="toc_376">10</sup>Indi il confine girava da Baala, ad occidente, verso il monte Seir, passava sul pendio settentrionale del monte Iearim, cioè Chesalon, scendeva a Bet-Semes e passava a Timna. <sup id="toc_377">11</sup>Poi il confine raggiungeva il pendio settentrionale di Ekron, quindi piegava verso Siccaron, passava per il monte Baala, raggiungeva Iabneel e terminava al mare. <sup id="toc_378">12</sup>La frontiera occidentale era il Mar Mediterraneo. Questo era da tutti i lati il confine dei figli di Giuda, secondo le loro famiglie.</p>
  <p><sup id="toc_379">13</sup>A Caleb figlio di Iefunne fu data una parte in mezzo ai figli di Giuda, secondo l’ordine del Signore a Giosuè: fu data Kiriat-Arba, padre di Anak, cioè Ebron. <sup id="toc_380">14</sup>Caleb scacciò di là i tre figli di Anak, Sesai, Achiman e Talmai, discendenti di Anak. <sup id="toc_381">15</sup>Di là passò ad assalire gli abitanti di Debir. Si chiamava Debir Kiriat-Sefer. <sup id="toc_382">16</sup>Disse allora Caleb: “A chi colpirà Kiriat-Sefer e se ne impadronirà, io darò in moglie Acsa, mia figlia”. <sup id="toc_383">17</sup>Se ne impadronì Otniel, figlio di Kenaz, fratello di Caleb; a lui diede in moglie sua figlia Acsa. <sup id="toc_384">18</sup>Quand’essa arrivò presso il marito, questi la persuase a chiedere un campo al padre. Allora essa smontò dall’asino e Caleb le disse: “Che fai?”. <sup id="toc_385">19</sup>Gli disse: “Concedimi un favore. Poiché tu mi hai dato il paese del Negheb, dammi anche alcune sorgenti d’acqua”. Le diede allora la sorgente superiore e la sorgente inferiore. <sup id="toc_386">20</sup>Questa fu l’eredità della tribù dei figli di Giuda, secondo le loro famiglie.</p>
  <p><sup id="toc_387">21</sup>Le città poste all’estremità della tribù dei figli di Giuda, verso il confine di Edom, nel Negheb, erano Kabseel, Eder, Iagur, <sup id="toc_388">22</sup>Kina, Dimona, Arara, <sup id="toc_389">23</sup>Kedes, Cazor-Itnan, <sup id="toc_390">24</sup>Zif, Telem, Bealot, <sup id="toc_391">25</sup>Caroz-Adatta, Keriot-Chezron, cioè Cazor, <sup id="toc_392">26</sup>Amam, Sema, Molada, <sup id="toc_393">27</sup>Cazar-Gadda, Esmon, Bet-Pelet, <sup id="toc_394">28</sup>Cazar-Sual, Bersabea e le sue dipendenze, <sup id="toc_395">29</sup>Baala, Iim, Ezem, <sup id="toc_396">30</sup>Eltolad, Chesil, Corma, <sup id="toc_397">31</sup>Ziklag, Madmanna, Sansanna, <sup id="toc_398">32</sup>Lebaot, Silchim, En-Rimmon: in tutto ventinove città e i loro villaggi.</p>
  <p><sup id="toc_399">33</sup>Nella Sefela: Estaol, Sorea, Asna, <sup id="toc_400">34</sup>Zanoach, En-Gannim, Tappuach, Enam, <sup id="toc_401">35</sup>Iarmut, Adullam, Soco, Azeka, <sup id="toc_402">36</sup>Saaraim, Aditaim, Ghedera e Ghederotaim: quattordici città e i loro villaggi; <sup id="toc_403">37</sup>Senan, Cadasa, Migdal-Gad, <sup id="toc_404">38</sup>Dilean, Mizpe, Iokteel, <sup id="toc_405">39</sup>Lachis, Boskat, Eglon, <sup id="toc_406">40</sup>Cabbon, Lacmas, Chitlis, <sup id="toc_407">41</sup>Ghederot, Bet-Dagon, Naama e Makkeda: sedici città e i loro villaggi; <sup id="toc_408">42</sup>Libna, Eter, Asan, <sup id="toc_409">43</sup>Iftach, Asna, Nesib, <sup id="toc_410">44</sup>Keila, Aczib e Maresa: nove città e i loro villaggi; <sup id="toc_411">45</sup>Ekron, le città del suo territorio e i suoi villaggi; <sup id="toc_412">46</sup>da Ekron fino al mare, tutte le città vicine a Asdod e i loro villaggi; <sup id="toc_413">47</sup>Asdod, le città del suo territorio e i suoi villaggi; Gaza, le città del suo territorio e i suoi villaggi fino al torrente d’Egitto e al Mar Mediterraneo, che serve di confine.</p>
  <p><sup id="toc_414">48</sup>Sulle montagne: Samir, Iattir, Soco, <sup id="toc_415">49</sup>Danna, Kiriat-Sanna, cioè Debir, <sup id="toc_416">50</sup>Anab, Estemoa, Anim, <sup id="toc_417">51</sup>Gosen, Olon e Ghilo: undici città e i loro villaggi. <sup id="toc_418">52</sup>Arab, Duma, Esean, <sup id="toc_419">53</sup>Ianum, Bet-Tappuach, Afeka, <sup id="toc_420">54</sup>Umta, Kiriat-Arba, cioè Ebron e Sior: nove città e i loro villaggi. <sup id="toc_421">55</sup>Maon, Carmelo, Zif, Iutta, <sup id="toc_422">56</sup>Izreel, Iokdeam, Zanoach, <sup id="toc_423">57</sup>Kain, Ghibea e Timna: dieci città e i loro villaggi. <sup id="toc_424">58</sup>Calcul, Bet-Sur, Ghedor, <sup id="toc_425">59</sup>Maarat, Bet-Anot e Eltekon: sei città e i loro villaggi. Tekoa, Efrata, cioè Betlemme, Peor, Etam, Culon, Tatam, Sores, Carem, Gallim, Beter, Manak: undici città e i loro villaggi. <sup id="toc_426">60</sup>Kiriat-Baal, cioè Kiriat-Iearim, e Rabba: due città e i loro villaggi.</p>
  <p><sup id="toc_427">61</sup>Nel deserto: Bet-Araba, Middin, Secaca, <sup id="toc_428">62</sup>Nibsan, la città del sale e Engaddi: sei città e i loro villaggi.</p>
  <p><sup id="toc_429">63</sup>Quanto ai Gebusei che abitavano in Gerusalemme, i figli di Giuda non riuscirono a scacciarli; così i Gebusei abitano a Gerusalemme insieme con i figli di Giuda fino ad oggi.</p>
  <h3 id="toc_430">16</h3>
  <p><sup id="toc_431">1</sup>La parte toccata in sorte ai figli di Giuseppe si estendeva dal Giordano presso Gèrico verso le acque di Gèrico a oriente, seguendo il deserto che per la montagna sale da Gèrico a Betel. <sup id="toc_432">2</sup>Il confine continuava poi da Betel-Luza e passava per la frontiera degli Architi ad Atarot; <sup id="toc_433">3</sup>scendeva a occidente verso il confine degli Iafletiti fino al confine di Bet-Coron inferiore e fino a Ghezer e faceva capo al mare. <sup id="toc_434">4</sup>I figli di Giuseppe, Manàsse ed Efraim ebbero ciascuno la loro eredità.</p>
  <p><sup id="toc_435">5</sup>Questi furono i confini dei figli di Efraim, secondo le loro famiglie. Il confine della loro eredità era a oriente Atarot-Addar, fino a Bet-Coron superiore; <sup id="toc_436">6</sup>continuava fino al mare, dal lato di occidente, verso Micmetat al nord, girava a oriente verso Taanat-Silo e le passava davanti a oriente di Ianoach. <sup id="toc_437">7</sup>Poi da Ianoach scendeva ad Atarot e a Naara, toccava Gèrico, e faceva capo al Giordano. <sup id="toc_438">8</sup>Da Tappuach il confine andava verso occidente fino al torrente di Kana e le sue foci erano al mare. Tale era l’eredità della tribù dei figli d’Efraim, secondo le loro famiglie; <sup id="toc_439">9</sup>incluse le città, tutte le città con i loro villaggi, riservate ai figli di Efraim in mezzo all’eredità dei figli di Manàsse.</p>
  <p><sup id="toc_440">10</sup>Essi non scacciarono i Cananei che abitavano a Ghezer; i Cananei hanno abitato in mezzo ad Efraim fino ad oggi, ma sono costretti ai lavori forzati.</p>
  <h3 id="toc_441">17</h3>
  <p><sup id="toc_442">1</sup>Questa era la parte toccata in sorte alla tribù di Manàsse, perché egli era il primogenito di Giuseppe. Quanto a Machir, primogenito di Manàsse e padre di Gàlaad, poiché era guerriero, aveva ottenuto Gàlaad e Basan.</p>
  <p><sup id="toc_443">2</sup>Fu dunque assegnata una parte agli altri figli di Manàsse secondo le loro famiglie: ai figli di Abiezer, ai figli di Elek, ai figli d’Asriel, ai figli di Sichem, ai figli di Efer, ai figli di Semida. Questi erano i figli maschi di Manàsse, figlio di Giuseppe, secondo le loro famiglie. <sup id="toc_444">3</sup>Ma Zelofcad, figlio di Efer, figlio di Gàlaad, figlio di Machir, figlio di Manàsse, non ebbe figli maschi; ma ebbe figlie, delle quali ecco i nomi: Macla, Noa, Ogla, Milca e Tirza. <sup id="toc_445">4</sup>Queste si presentarono al sacerdote Eleazaro, a Giosuè figlio di Nun e ai capi dicendo: “Il Signore ha comandato a Mosè di darci una eredità in mezzo ai nostri fratelli”. Giosuè diede loro un’eredità in mezzo ai fratelli del padre loro, secondo l’ordine del Signore. <sup id="toc_446">5</sup>Toccarono così dieci parti a Manàsse, oltre il paese di Gàlaad e di Basan che è oltre il Giordano, <sup id="toc_447">6</sup>poiché le figlie di Manàsse ebbero un’eredità in mezzo ai figli di lui.</p>
  <p>Il paese di Gàlaad fu per gli altri figli di Manàsse. <sup id="toc_448">7</sup>Il confine di Manàsse era dal lato di Aser, Micmetat, situata di fronte a Sichem, poi il confine girava a destra verso Iasib alla fonte di Tappuach. A Manàsse apparteneva il territorio di Tappuach, mentre Tappuach, al confine di Manàsse, era dei figli di Efraim. <sup id="toc_449">9</sup>Quindi la frontiera scendeva al torrente Kana. A sud del torrente vi erano le città di Efraim, oltre quelle che Efraim possedeva in mezzo alle città di Manàsse. Il territorio di Manàsse era a nord del torrente e faceva capo al mare. <sup id="toc_450">10</sup>Il territorio a sud era di Efraim, a nord era di Manàsse e suo confine era il mare. Con Aser erano contigui a nord e con Issacar ad est. <sup id="toc_451">11</sup>Inoltre in Issacar e in Aser appartenevano a Manàsse: Beisan e i suoi villaggi, Ibleam e i suoi villaggi, gli abitanti di Dor e i suoi villaggi, gli abitanti di En-Dor e i suoi villaggi, gli abitanti di Taanach e i suoi villaggi, gli abitanti di Meghiddo e i suoi villaggi, un terzo della regione collinosa. <sup id="toc_452">12</sup>Non poterono però i figli di Manàsse impadronirsi di queste città e il Cananeo continuò ad abitare in questa regione. <sup id="toc_453">13</sup>Poi, quando gli Israeliti divennero forti, costrinsero il Cananeo ai lavori forzati, ma non lo spodestarono del tutto.</p>
  <p><sup id="toc_454">14</sup>I figli di Giuseppe dissero a Giosuè: “Perché mi hai dato in possesso una sola parte, una sola porzione misurata, mentre io sono un popolo numeroso, tanto mi ha benedetto il Signore?”. <sup id="toc_455">15</sup>Rispose loro Giosuè: “Se sei un popolo numeroso, sali alla foresta e disbosca a tuo piacere lassù nel territorio dei Perizziti e dei Refaim, dato che le montagne di Efraim sono troppo anguste per te”. <sup id="toc_456">16</sup>Dissero allora i figli di Giuseppe: “Le montagne non ci bastano; inoltre tutti i Cananei che abitano nel paese della valle hanno carri di ferro, tanto in Beisan e nelle sue dipendenze, quanto nella pianura di Izreel”. <sup id="toc_457">17</sup>Allora Giosuè disse alla casa di Giuseppe, a Efraim e a Manàsse: “Tu sei un popolo numeroso e possiedi una grande forza; la tua non sarà una porzione soltanto, <sup id="toc_458">18</sup>perché le montagne saranno tue. È una foresta, ma tu la disboscherai e sarà tua da un estremo all’altro; spodesterai infatti il Cananeo, benché abbia carri di ferro e sia forte”.</p>
  <h3 id="toc_459">18</h3>
  <p><sup id="toc_460">1</sup>Allora tutta la comunità degli Israeliti si radunò in Silo, e qui eresse la tenda del convegno. Il paese era stato sottomesso a loro. <sup id="toc_461">2</sup>Rimanevano tra gli Israeliti sette tribù che non avevano avuto la loro parte. <sup id="toc_462">3</sup>Disse allora Giosuè ai figli di Israele: “Fino a quando trascurerete di andare ad occupare il paese, che vi ha dato il Signore, Dio dei padri vostri? <sup id="toc_463">4</sup>Sceglietevi tre uomini per tribù e io li invierò. Essi si alzeranno, gireranno nella regione, la descriveranno secondo la loro eredità e torneranno da me. <sup id="toc_464">5</sup>Essi se la divideranno in sette parti: Giuda rimarrà sul suo territorio nel meridione e quelli della casa di Giuseppe rimarranno sul loro territorio al settentrione. <sup id="toc_465">6</sup>Voi poi farete una descrizione del paese in sette parti e me la porterete qui e io getterò per voi la sorte qui dinanzi al Signore Dio nostro. <sup id="toc_466">7</sup>Infatti non vi è parte per i leviti in mezzo a voi, perché il sacerdozio del Signore è la loro eredità, e Gad, Ruben e metà della tribù di Manàsse hanno già ricevuta la loro eredità oltre il Giordano, ad oriente, come ha concesso loro Mosè, servo del Signore”.</p>
  <p><sup id="toc_467">8</sup>Si alzarono dunque gli uomini e si misero in cammino; Giosuè a coloro che andavano a descrivere il paese ordinò: “Andate, girate nella regione, descrivetela e tornate da me e qui io getterò per voi la sorte davanti al Signore, in Silo”. <sup id="toc_468">9</sup>Gli uomini andarono, passarono per la regione, la descrissero secondo le città in sette parti su di un libro e vennero da Giosuè all’accampamento, in Silo. <sup id="toc_469">10</sup>Allora Giosuè gettò per loro la sorte in Silo, dinanzi al Signore, e lì Giosuè spartì il paese tra gli Israeliti, secondo le loro divisioni.</p>
  <p><sup id="toc_470">11</sup>Fu tirata a sorte la parte della tribù dei figli di Beniamino, secondo le loro famiglie; la parte che toccò loro aveva i confini tra i figli di Giuda e i figli di Giuseppe.</p>
  <p><sup id="toc_471">12</sup>Dal lato di settentrione, il loro confine partiva dal Giordano, saliva il pendio settentrionale di Gèrico, saliva per la montagna verso occidente e faceva capo al deserto di Bet-Aven. <sup id="toc_472">13</sup>Di là passava per Luza, sul versante meridionale di Luza, cioè Betel, e scendeva ad Atarot-Addar, presso il monte che è a mezzogiorno di Bet-Coron inferiore.</p>
  <p><sup id="toc_473">14</sup>Poi il confine si piegava e, al lato occidentale, girava a mezzogiorno dal monte posto di fronte a Bet-Coron, a mezzogiorno, e faceva capo a Kiriat-Baal, cioè Kiriat-Iearim, città dei figli di Giuda. Questo era il lato occidentale.</p>
  <p><sup id="toc_474">15</sup>Il lato meridionale cominciava all’estremità di Kiriat-Iearim. Il confine piegava verso occidente fino alla fonte delle acque di Neftoach; <sup id="toc_475">16</sup>poi scendeva all’estremità del monte di fronte alla valle di Ben-Innom, nella valle dei Refaim, al nord, e scendeva per la valle di Innom, sul pendio meridionale dei Gebusei, fino a En-Roghel. <sup id="toc_476">17</sup>Si estendeva quindi verso il nord e giungeva a En-Semes; di là si dirigeva verso le Curve di fronte alla salita di Adummim e scendeva al sasso di Bocan, figlio di Ruben; <sup id="toc_477">18</sup>poi passava per il pendio settentrionale di fronte all’Araba e scendeva all’Araba. <sup id="toc_478">19</sup>Il confine passava quindi per il pendio settentrionale di Bet-Ogla e faceva capo al golfo settentrionale del Mar Morto, alla foce meridionale del Giordano. Questo era il confine meridionale.</p>
  <p><sup id="toc_479">20</sup>Il Giordano serviva di confine dal lato orientale.</p>
  <p>Questo il possedimento dei figli di Beniamino, secondo le loro famiglie, con i suoi confini da tutti i lati.</p>
  <p><sup id="toc_480">21</sup>Le città della tribù dei figli di Beniamino, secondo le loro famiglie erano: Gèrico, Bet-Ogla, Emek-Kesis, <sup id="toc_481">22</sup>Bet-Araba, Semaraim, Betel, <sup id="toc_482">23</sup>Avvim, Para, Ofra, <sup id="toc_483">24</sup>Chefar-Ammonai, Ofni e Gheba; dodici città e i loro villaggi; <sup id="toc_484">25</sup>Gàbaon, Rama, Beerot, <sup id="toc_485">26</sup>Mizpe, Chefira, Mosa, <sup id="toc_486">27</sup>Rekem, Irpeel, Tareala, <sup id="toc_487">28</sup>Sela-Elef, Iebus, cioè Gerusalemme, Gabaa, Kiriat-Iearim: quattordici città e i loro villaggi.</p>
  <p>Questo fu il possesso dei figli di Beniamino, secondo le loro famiglie.</p>
  <h3 id="toc_488">19</h3>
  <p><sup id="toc_489">1</sup>La seconda parte sorteggiata toccò a Simeone, alla tribù dei figli di Simeone secondo le loro famiglie. Il loro possesso era in mezzo a quello dei figli di Giuda.</p>
  <p><sup id="toc_490">2</sup>Ebbero nel loro territorio: Bersabea, Seba, Molada, <sup id="toc_491">3</sup>Cazar-Susa, Bala, Asem, <sup id="toc_492">4</sup>Eltolad, Betul, Corma, <sup id="toc_493">5</sup>Ziklag, Bet-Marcabot, Cazar-Susa, <sup id="toc_494">6</sup>Bet-Lebaot e Saruchen: tredici città e i loro villaggi; <sup id="toc_495">7</sup>En, Rimmon, Eter e Asan: quattro città e i loro villaggi; <sup id="toc_496">8</sup>tutti i villaggi che stavano intorno a queste città, fino a Baalat-Beer, Ramat-Negheb.</p>
  <p>Questo fu il possesso della tribù dei figli di Simeone, secondo le loro famiglie. <sup id="toc_497">9</sup>Il possesso dei figli di Simeone fu preso dalla parte dei figli di Giuda, perché la parte dei figli di Giuda era troppo grande per loro; perciò i figli di Simeone ebbero il loro possesso in mezzo al possesso di quelli.</p>
  <p><sup id="toc_498">10</sup>La terza parte sorteggiata toccò ai figli di Zàbulon, secondo le loro famiglie. Il confine del loro territorio si estendeva fino a Sarid.</p>
  <p><sup id="toc_499">11</sup>Questo confine saliva a occidente verso Mareala e giungeva a Dabbeset e poi toccava il torrente che è di fronte a Iokneam. <sup id="toc_500">12</sup>Da Sarid girava ad oriente, dove sorge il sole, sino al confine di Chislot-Tabor; poi continuava verso Daberat e saliva a Iafia. <sup id="toc_501">13</sup>Di là passava verso oriente, dove sorge il sole, per Gat-Efer, per Et-Kazin, usciva verso Rimmon, girando fino a Nea. <sup id="toc_502">14</sup>Poi il confine piegava dal lato di settentrione verso Annaton e faceva capo alla valle d’Iftach-El. <sup id="toc_503">15</sup>Esso includeva inoltre: Kattat, Naalal, Simron, Ideala e Betlemme: dodici città e i loro villaggi. <sup id="toc_504">16</sup>Questo fu il possesso dei figli di Zàbulon, secondo le loro famiglie: queste città e i loro villaggi.</p>
  <p><sup id="toc_505">17</sup>La quarta parte sorteggiata toccò a Issacar, ai figli di Issacar, secondo le loro famiglie. <sup id="toc_506">18</sup>Il loro territorio comprendeva: Izreel, Chesullot, Sunem, <sup id="toc_507">19</sup>Afaraim, Sion, Anacarat, <sup id="toc_508">20</sup>Rabbit, Kision, Abes, <sup id="toc_509">21</sup>Remet, En-Gannim, En-Chadda e Bet-Passes. <sup id="toc_510">22</sup>Poi il confine giungeva a Tabor, Sacasim, Bet-Semes e faceva capo al Giordano: sedici città e i loro villaggi. <sup id="toc_511">23</sup>Questo fu il possesso della tribù dei figli d’Issacar, secondo le loro famiglie: queste città e i loro villaggi.</p>
  <p><sup id="toc_512">24</sup>La quinta parte sorteggiata toccò ai figli di Aser secondo le loro famiglie. <sup id="toc_513">25</sup>Il loro territorio comprendeva: Elkat, Ali, Beten, Acsaf, <sup id="toc_514">26</sup>Alammelech, Amead, Miseal. Il loro confine giungeva, verso occidente, al Carmelo e a Sicor-Libnat. <sup id="toc_515">27</sup>Poi piegava dal lato dove sorge il sole verso Bet-Dagon, toccava Zàbulon e la valle di Iftach-El al nord, Bet-Emek e Neiel, e si prolungava verso Cabul a sinistra <sup id="toc_516">28</sup>e verso Ebron, Recob, Ammon e Cana fino a Sidòne la Grande. <sup id="toc_517">29</sup>Poi il confine piegava verso Rama fino alla fortezza di Tiro, girava verso Osa e faceva capo al mare; incluse Macleb, Aczib, <sup id="toc_518">30</sup>Acco, Afek e Recob: ventidue città e i loro villaggi. <sup id="toc_519">31</sup>Questo il possesso della tribù dei figli di Aser, secondo le loro famiglie: queste città e i loro villaggi.</p>
  <p><sup id="toc_520">32</sup>La sesta parte sorteggiata toccò ai figli di Nèftali, secondo le loro famiglie. <sup id="toc_521">33</sup>Il loro confine si estendeva da Elef e dalla quercia di Besaannim ad Adami-Nekeb e Iabneel fino a Lakkum e faceva capo al Giordano, <sup id="toc_522">34</sup>poi il confine piegava a occidente verso Aznot-Tabor e di là continuava verso Ukkok; giungeva a Zàbulon dal lato di mezzogiorno, ad Aser dal lato d’occidente e a Giuda del Giordano dal lato di levante. <sup id="toc_523">35</sup>Le fortezze erano Siddim, Ser, Ammat, Rakkat, Genèsaret, <sup id="toc_524">36</sup>Adama, Rama, Cazor, <sup id="toc_525">37</sup>Kedes, Edrei, En-Cazor, <sup id="toc_526">38</sup>Ireon, Migdal-El, Orem, Bet-Anat e Bet-Semes: diciannove città e i loro villaggi. <sup id="toc_527">39</sup>Questo fu il possesso della tribù dei figli di Nèftali, secondo le loro famiglie: queste città e i loro villaggi.</p>
  <p><sup id="toc_528">40</sup>La settima parte sorteggiata toccò alla tribù dei figli di Dan, secondo le loro famiglie. <sup id="toc_529">41</sup>Il confine del loro possesso comprendeva Sorea, Estaol, Ir-Semes, <sup id="toc_530">42</sup>Saalabbin, Aialon, Itla, <sup id="toc_531">43</sup>Elon, Timna, Ekron, <sup id="toc_532">44</sup>Elteke, Ghibbeton, Baalat, <sup id="toc_533">45</sup>Ieud, Bene-Berak, Gat-Rimmon, <sup id="toc_534">46</sup>Me-Iarkon e Rakkon con il territorio di fronte a Giaffa. <sup id="toc_535">47</sup>Ma il territorio dei figli di Dan si estese più lontano, perché i figli di Dan andarono a combattere contro Lesem; la presero e la passarono a fil di spada; ne presero possesso, vi si stabilirono e la chiamarono Dan, dal nome di Dan loro padre. <sup id="toc_536">48</sup>Questo fu il possesso della tribù dei figli di Dan, secondo le loro famiglie: queste città e i loro villaggi.</p>
  <p><sup id="toc_537">49</sup>Quando gli Israeliti ebbero finito di ripartire il paese secondo i suoi confini, diedero a Giosuè, figlio di Nun, una proprietà in mezzo a loro. <sup id="toc_538">50</sup>Secondo l’ordine del Signore, gli diedero la città che egli chiese: Timnat-Serach, sulle montagne di Efraim. Egli costruì la città e vi stabilì la dimora. <sup id="toc_539">51</sup>Tali sono le eredità che il sacerdote Eleazaro, Giosuè, figlio di Nun, e i capifamiglia delle tribù degli Israeliti distribuirono a sorte in Silo, davanti al Signore all’ingresso della tenda del convegno. Così compirono la divisione del paese.</p>
  <h3 id="toc_540">20</h3>
  <p><sup id="toc_541">1</sup>Poi il Signore disse a Giosuè: <sup id="toc_542">2</sup>“Parla agli Israeliti e di’ loro: Stabilitevi le città di rifugio, delle quali vi ho parlato per mezzo di Mosè, <sup id="toc_543">3</sup>perché l’omicida che avrà ucciso qualcuno per errore o per inavvertenza, vi si possa rifugiare; vi serviranno di rifugio contro il vendicatore del sangue. <sup id="toc_544">4</sup>L’omicida fuggirà in una di quelle città e, fermatosi all’ingresso della porta della città, esporrà il suo caso agli anziani di quella città; questi lo accoglieranno presso di loro dentro la città, gli assegneranno una dimora ed egli si stabilirà in mezzo a loro. <sup id="toc_545">5</sup>Se il vendicatore del sangue lo inseguirà, essi non gli daranno nelle mani l’omicida, perché ha ucciso il prossimo senza averne l’intenzione, senza averlo prima odiato. <sup id="toc_546">6</sup>L’omicida rimarrà in quella città finché, alla morte del sommo sacerdote, che sarà in funzione in quei giorni, comparirà in giudizio davanti all’assemblea. Allora l’omicida potrà tornarsene e rientrare nella sua città e nella sua casa, nella città da dove era fuggito”.</p>
  <p><sup id="toc_547">7</sup>Consacrarono dunque Kades in Galilea sulle montagne di Nèftali, Sichem sulle montagne di Efraim e Kiriat-Arba, cioè Ebron sulle montagne di Giuda. <sup id="toc_548">8</sup>Oltre il Giordano, a oriente di Gèrico, stabilirono Bezer della tribù di Ruben, nel deserto, sull’altipiano; Ramot in Gàlaad nella tribù di Gad e Golan in Basan, nella tribù di Manàsse. <sup id="toc_549">9</sup>Queste furono le città stabilite per tutti gli Israeliti e per lo straniero che abita in mezzo a loro, perché chiunque avesse ucciso qualcuno per inavvertenza, potesse rifugiarvisi e non morisse per mano del vendicatore del sangue, prima d’essere comparso davanti all’assemblea.</p>
  <h3 id="toc_550">21</h3>
  <p><sup id="toc_551">1</sup>I capifamiglia dei leviti si presentarono al sacerdote Eleazaro, a Giosuè figlio di Nun e ai capifamiglia delle tribù degli Israeliti <sup id="toc_552">2</sup>e dissero loro a Silo, nel paese di Canaan: “Il Signore ha comandato, per mezzo di Mosè, che ci fossero date città da abitare con i loro pascoli per il nostro bestiame”. <sup id="toc_553">3</sup>Gli Israeliti diedero ai leviti, sorteggiandole dal loro possesso, le seguenti città con i loro pascoli, secondo il comando del Signore. <sup id="toc_554">4</sup>Si tirò a sorte per le famiglie dei Keatiti; fra i leviti, i figli del sacerdote Aronne ebbero in sorte tredici città della tribù di Giuda, della tribù di Simeone e della tribù di Beniamino. <sup id="toc_555">5</sup>Al resto dei Keatiti toccarono in sorte dieci città delle famiglie della tribù di Efraim, della tribù di Dan e di metà della tribù di Manàsse. <sup id="toc_556">6</sup>Ai figli di Gherson toccarono in sorte tredici città delle famiglie della tribù d’Issacar, della tribù di Aser, della tribù di Nèftali e di metà della tribù di Manàsse in Basan. <sup id="toc_557">7</sup>Ai figli di Merari, secondo le loro famiglie, toccarono dodici città della tribù di Ruben, della tribù di Gad e della tribù di Zàbulon. <sup id="toc_558">8</sup>Gli Israeliti diedero dunque a sorte queste città con i loro pascoli ai leviti, come il Signore aveva comandato per mezzo di Mosè.</p>
  <p><sup id="toc_559">9</sup>Diedero, cioè, della tribù dei figli di Giuda e della tribù dei figli di Simeone le città qui nominate. <sup id="toc_560">10</sup>Esse toccarono ai figli d’Aronne tra le famiglie dei Keatiti, figli di Levi, perché il primo sorteggio fu per loro. <sup id="toc_561">11</sup>Furono dunque date loro Kiriat-Arba, padre di Anak, cioè Ebron, sulle montagne di Giuda, con i suoi pascoli tutt’intorno; <sup id="toc_562">12</sup>ma diedero i campi di questa città e i suoi villaggi come possesso a Caleb, figlio di Iefunne. <sup id="toc_563">13</sup>Diedero ai figli del sacerdote Aronne Ebron, città di rifugio per l’omicida, con i suoi pascoli; poi Libna e i suoi pascoli, <sup id="toc_564">14</sup>Iattir e i suoi pascoli, Estemoa e i suoi pascoli, <sup id="toc_565">15</sup>Debir e i suoi pascoli, Colon e i suoi pascoli, <sup id="toc_566">16</sup>Ain e i suoi pascoli, Iutta e i suoi pascoli, Bet-Semes e i suoi pascoli: nove città di queste tribù. <sup id="toc_567">17</sup>Della tribù di Beniamino, Gàbaon e i suoi pascoli, Ghega e i suoi pascoli, <sup id="toc_568">18</sup>Anatot e i suoi pascoli, Almon e i suoi pascoli: quattro città.</p>
  <p><sup id="toc_569">19</sup>Totale delle città dei sacerdoti figli d’Aronne: tredici città e i loro pascoli.</p>
  <p><sup id="toc_570">20</sup>Alle famiglie dei Keatiti, cioè al resto dei leviti, figli di Keat, toccarono città della tribù di Efraim. <sup id="toc_571">21</sup>Fu loro data, come città di rifugio per l’omicida, Sichem e i suoi pascoli sulle montagne di Efraim; poi Ghezer e i suoi pascoli, <sup id="toc_572">22</sup>Chibsaim e i suoi pascoli, Bet-Coron e i suoi pascoli: quattro città. <sup id="toc_573">23</sup>Della tribù di Dan: Elteke e i suoi pascoli, Ghibbeton e i suoi pascoli, <sup id="toc_574">24</sup>Aialon e i suoi pascoli, Gat-Rimmon e i suoi pascoli: quattro città. <sup id="toc_575">25</sup>Di metà della tribù di Manàsse: Taanach e i suoi pascoli, Ibleam e i suoi pascoli: due città. <sup id="toc_576">26</sup>Totale: dieci città con i loro pascoli, che toccarono alle famiglie degli altri figli di Keat.</p>
  <p><sup id="toc_577">27</sup>Ai figli di Gherson, che erano tra le famiglie dei leviti, furono date: di metà della tribù di Manàsse, come città di rifugio per l’omicida, Golan in Basan e i suoi pascoli, Astarot con i suoi pascoli: due città; <sup id="toc_578">28</sup>della tribù d’Issacar, Kision e i suoi pascoli, Daberat e i suoi pascoli, <sup id="toc_579">29</sup>Iarmut e i suoi pascoli, En-Gannim e i suoi pascoli: quattro città; <sup id="toc_580">30</sup>della tribù di Aser, Miseal e i suoi pascoli, Abdon e i suoi pascoli; <sup id="toc_581">31</sup>Elkat e i suoi pascoli, Recob e i suoi pascoli: quattro città; <sup id="toc_582">32</sup>della tribù di Nèftali, come città di rifugio per l’omicida, Kades in Galilea e i suoi pascoli, Ammot-Dor e i suoi pascoli, Kartan con i suoi pascoli: tre città. <sup id="toc_583">33</sup>Totale delle città dei Ghersoniti, secondo le loro famiglie: tredici città e i loro pascoli.</p>
  <p><sup id="toc_584">34</sup>Alle famiglie dei figli di Merari, cioè al resto dei leviti, furono date: della tribù di Zàbulon, Iokneam e i suoi pascoli, Karta e i suoi pascoli, <sup id="toc_585">35</sup>Dimna e i suoi pascoli, Naalal e i suoi pascoli: quattro città; <sup id="toc_586">36</sup>della tribù di Ruben, come città di rifugio per l’omicida, Bezer e i suoi pascoli, Iaas e i suoi pascoli, <sup id="toc_587">37</sup>Kedemot e i suoi pascoli, Mefaat e i suoi pascoli: quattro città; <sup id="toc_588">38</sup>della tribù di Gad, come città di rifugio per l’omicida, Ramot in Gàlaad e i suoi pascoli, Macanaim e i suoi pascoli, <sup id="toc_589">39</sup>Chesbon e i suoi pascoli, Iazer e i suoi pascoli: in tutto quattro città. <sup id="toc_590">40</sup>Totale delle città date in sorte ai figli di Merari, secondo le loro famiglie, cioè il resto delle famiglie dei leviti: dodici città.</p>
  <p><sup id="toc_591">41</sup>Totale delle città dei leviti in mezzo ai possessi degli Israeliti: quarantotto città e i loro pascoli. <sup id="toc_592">42</sup>Ciascuna di queste città aveva intorno il pascolo; così era di tutte queste città.</p>
  <p><sup id="toc_593">43</sup>Il Signore diede dunque a Israele tutto il paese che aveva giurato ai padri di dar loro e gli Israeliti ne presero possesso e vi si stabilirono. <sup id="toc_594">44</sup>Il Signore diede loro tranquillità intorno, come aveva giurato ai loro padri; nessuno di tutti i loro nemici poté resistere loro; il Signore mise in loro potere tutti quei nemici. <sup id="toc_595">45</sup>Di tutte le belle promesse che il Signore aveva fatte alla casa d’Israele, non una andò a vuoto: tutto giunse a compimento.</p>
  <h3 id="toc_596">22</h3>
  <p><sup id="toc_597">1</sup>Allora Giosuè convocò i Rubeniti, i Gaditi e metà della tribù di Manàsse <sup id="toc_598">2</sup>e disse loro: “Voi avete osservato quanto Mosè, servo del Signore, vi aveva ordinato e avete obbedito alla mia voce, in tutto quello che io vi ho comandato. <sup id="toc_599">3</sup>Non avete abbandonato i vostri fratelli durante questo lungo tempo fino ad oggi e avete osservato il comando del Signore vostro Dio. <sup id="toc_600">4</sup>Ora che il Signore vostro Dio ha dato tranquillità ai vostri fratelli, come aveva loro promesso, tornate e andate alle vostre tende, nel paese che vi appartiene, e che Mosè, servo del Signore, vi ha assegnato oltre il Giordano. <sup id="toc_601">5</sup>Soltanto abbiate gran cura di eseguire i comandi e la legge che Mosè, servo del Signore, vi ha dato, amando il Signore vostro Dio, camminando in tutte le sue vie, osservando i suoi comandi, restando fedeli a lui e servendolo con tutto il cuore e con tutta l’anima”. <sup id="toc_602">6</sup>Poi Giosuè li benedisse e li congedò ed essi tornarono alle loro tende. <sup id="toc_603">7</sup>Mosè aveva dato a metà della tribù di Manàsse un possesso in Basan e Giosuè diede all’altra metà un possesso tra i loro fratelli, di qua del Giordano, a occidente.</p>
  <p>Quando Giosuè li rimandò alle loro tende e li benedisse, <sup id="toc_604">8</sup>aggiunse: “Voi tornate alle vostre tende con grandi ricchezze, con bestiame molto numeroso, con argento, oro, rame, ferro e con grande quantità di vesti; dividete con i vostri fratelli il bottino, tolto ai vostri nemici”.</p>
  <p><sup id="toc_605">9</sup>I figli di Ruben, i figli di Gad e metà della tribù di Manàsse dunque tornarono, dopo aver lasciato gli Israeliti a Silo, nel paese di Canaan, per andare nel paese di Gàlaad, il paese di loro proprietà, che avevano ricevuto in possesso, in forza del comando del Signore, per mezzo di Mosè.</p>
  <p><sup id="toc_606">10</sup>Quando furono giunti alle Curve del Giordano, che sono nel paese di Canaan, i figli di Ruben, i figli di Gad e metà della tribù di Manàsse vi costruirono un altare, presso il Giordano: un altare di forma grandiosa. <sup id="toc_607">11</sup>Gli Israeliti udirono che si diceva: “Ecco i figli di Ruben, i figli di Gad e metà della tribù di Manàsse hanno costruito un altare di fronte al paese di Canaan, alle Curve del Giordano, dalla parte degli Israeliti”. <sup id="toc_608">12</sup>Quando gli Israeliti seppero questo, tutta la loro comunità si riunì a Silo per muover loro guerra. <sup id="toc_609">13</sup>Gli Israeliti mandarono ai figli di Ruben, ai figli di Gad e metà della tribù di Manàsse nel paese di Gàlaad, Pincas, figlio del sacerdote Eleazaro, <sup id="toc_610">14</sup>e con lui dieci capi, un capo per ciascun casato paterno di tutte le tribù d’Israele: <sup id="toc_611">15</sup>tutti erano capi di un casato paterno fra i gruppi di migliaia d’Israele; essi andarono dai figli di Ruben, dai figli di Gad e da metà della tribù di Manàsse nel paese di Gàlaad e dissero loro: <sup id="toc_612">16</sup>“Dice tutta la comunità del Signore: Che è questa infedeltà, che avete commessa contro il Dio d’Israele, desistendo oggi dal seguire il Signore, costruendovi un altare per ribellarvi oggi al Signore? <sup id="toc_613">17</sup>Non ci basta l’iniquità di Peor, della quale non ci siamo ancora purificati oggi e che attirò quel flagello sulla comunità del Signore? <sup id="toc_614">18</sup>Voi oggi desistete dal seguire il Signore! Poiché oggi vi siete ribellati al Signore, domani egli si adirerà contro tutta la comunità d’Israele. <sup id="toc_615">19</sup>Se ritenete immondo il paese che possedete, ebbene, passate nel paese che è possesso del Signore, dove è stabilita la Dimora del Signore, e stabilitevi in mezzo a noi; ma non ribellatevi al Signore e non fate di noi dei ribelli, costruendovi un altare oltre l’altare del Signore nostro Dio. <sup id="toc_616">20</sup>Quando Acan figlio di Zerach commise un’infedeltà riguardo allo sterminio, non venne forse l’ira del Signore su tutta la comunità d’Israele sebbene fosse un individuo solo? Non dovette egli morire per la sua colpa?”.</p>
  <p><sup id="toc_617">21</sup>Allora i figli di Ruben, i figli di Gad e metà della tribù di Manàsse risposero e dissero ai capi dei gruppi di migliaia d’Israele: <sup id="toc_618">22</sup>“Dio, Dio, Signore! Dio, Dio, Signore! Lui lo sa, ma anche Israele lo sappia. Se abbiamo agito per ribellione o per infedeltà verso il Signore, che Egli non ci salvi oggi! <sup id="toc_619">23</sup>Se abbiamo costruito un altare per desistere dal seguire il Signore; se è stato per offrire su di esso olocausti od oblazioni e per fare su di esso sacrifici di comunione, il Signore stesso ce ne chieda conto! <sup id="toc_620">24</sup>In verità l’abbiamo fatto preoccupati di questo: pensando cioè che in avvenire i vostri figli potessero dire ai nostri figli: Che avete in comune voi con il Signore Dio d’Israele? <sup id="toc_621">25</sup>Il Signore ha posto il Giordano come confine tra noi e voi, figli di Ruben e figli di Gad; voi non avete parte alcuna con il Signore! Così i vostri figli farebbero desistere i nostri figli dal temere il Signore. <sup id="toc_622">26</sup>Perciò abbiamo detto: Costruiamo un altare, non per olocausti, né per sacrifici, <sup id="toc_623">27</sup>ma perché sia testimonio fra noi e voi e fra i nostri discendenti dopo di noi, dimostrando che vogliamo servire al Signore dinanzi a lui, con i nostri olocausti, con le nostre vittime e con i nostri sacrifici di comunione. Così i vostri figli non potranno un giorno dire ai nostri figli: Voi non avete parte alcuna con il Signore. <sup id="toc_624">28</sup>Abbiamo detto: Se in avvenire essi diranno questo a noi o ai nostri discendenti, noi risponderemo: Guardate la forma dell’altare del Signore, che i nostri padri fecero, non per olocausti, né per sacrifici, ma perché fosse di testimonio fra noi e voi. <sup id="toc_625">29</sup>Lungi da noi l’idea di ribellarci al Signore e di desistere dal seguire il Signore, costruendo un altare per olocausti, per oblazioni o per sacrifici, oltre l’altare del Signore nostro Dio, che è davanti alla sua Dimora!”.</p>
  <p><sup id="toc_626">30</sup>Quando Pincas e i capi della comunità, i capi dei gruppi di migliaia d’Israele che erano con lui, udirono le parole dette dai figli di Ruben, dai figli di Gad e dai figli di Manàsse, ne rimasero soddisfatti. <sup id="toc_627">31</sup>Pincas, figlio del sacerdote Eleazaro, disse ai figli di Ruben, ai figli di Gad e ai figli di Manàsse: “Oggi riconosciamo che il Signore è in mezzo a noi, poiché non avete commesso questa infedeltà verso il Signore; così avete preservato gli Israeliti dal castigo del Signore”.</p>
  <p><sup id="toc_628">32</sup>Pincas, figlio del sacerdote Eleazaro, e i capi lasciarono i figli di Ruben e i figli di Gad e tornarono dal paese di Gàlaad al paese di Canaan presso gli Israeliti, ai quali riferirono l’accaduto. <sup id="toc_629">33</sup>La cosa piacque agli Israeliti, i quali benedissero Dio e non parlarono più di muover guerra ai figli di Ruben e di Gad, per devastare il paese che essi abitavano. <sup id="toc_630">34</sup>I figli di Ruben e i figli di Gad chiamarono quell’altare Testimonio perché dissero: “Esso è testimonio fra di noi che il Signore è Dio”.</p>
  <h3 id="toc_631">23</h3>
  <p><sup id="toc_632">1</sup>Molto tempo dopo che il Signore aveva dato riposo a Israele, liberandolo da tutti i nemici che lo circondavano, Giosuè, ormai vecchio e molto avanti negli anni, <sup id="toc_633">2</sup>convocò tutto Israele, gli anziani, i capi, i giudici e gli scribi del popolo e disse loro: “Io sono vecchio, molto avanti negli anni. <sup id="toc_634">3</sup>Voi avete visto quanto il Signore vostro Dio ha fatto a tutte queste nazioni, scacciandole dinanzi a voi; poiché il Signore vostro Dio ha combattuto per voi. <sup id="toc_635">4</sup>Ecco io ho diviso tra voi a sorte, come possesso per le vostre tribù, il paese delle nazioni che restano e di tutte quelle che ho sterminate, dal Giordano fino al Mar Mediterraneo, ad occidente. <sup id="toc_636">5</sup>Il Signore vostro Dio le disperderà egli stesso dinanzi a voi e le scaccerà dinanzi a voi e voi prenderete possesso del loro paese, come il Signore vostro Dio vi ha detto.</p>
  <p><sup id="toc_637">6</sup>Siate forti nell’osservare ed eseguire quanto è scritto nel libro della legge di Mosè, senza deviare né a destra, né a sinistra, <sup id="toc_638">7</sup>senza mischiarvi con queste nazioni che rimangono fra di voi; non pronunciate neppure il nome dei loro dèi, non ne fate uso nei giuramenti; non li servite e non vi prostrate davanti a loro: <sup id="toc_639">8</sup>ma restate fedeli al Signore vostro Dio, come avete fatto fino ad oggi. <sup id="toc_640">9</sup>Il Signore ha scacciato dinanzi a voi nazioni grandi e potenti; nessuno ha potuto resistere a voi fino ad oggi. <sup id="toc_641">10</sup>Uno solo di voi ne inseguiva mille, perché il Signore vostro Dio combatteva per voi come aveva promesso. <sup id="toc_642">11</sup>Abbiate gran cura, per la vostra vita, di amare il Signore vostro Dio. <sup id="toc_643">12</sup>Perché, se fate apostasia e vi unite al resto di queste nazioni che sono rimaste fra di voi e vi imparentate con loro e vi mescolate con esse ed esse con voi, <sup id="toc_644">13</sup>allora sappiate che il Signore vostro Dio non scaccerà più queste genti dinanzi a voi, ma esse diventeranno per voi una rete, una trappola, un flagello ai vostri fianchi; diventeranno spine nei vostri occhi, finché non siate periti e scomparsi da questo buon paese che il Signore vostro Dio vi ha dato. <sup id="toc_645">14</sup>Ecco io oggi me ne vado per la via di ogni abitante della terra; riconoscete con tutto il cuore e con tutta l’anima che neppur una di tutte le buone promesse, che il Signore vostro Dio aveva fatto per voi, è caduta a vuoto; tutte sono giunte a compimento per voi: neppure una è andata a vuoto. <sup id="toc_646">15</sup>Ma, come ogni buona parola che il Signore vostro Dio vi aveva detta è giunta a compimento per voi, così il Signore farà giungere a vostro danno tutte le sue parole di minaccia, finché vi abbia sterminati da questo buon paese che il vostro Dio, il Signore, vi ha dato. <sup id="toc_647">16</sup>Se trasgredite l’alleanza che il Signore vostro Dio vi ha imposta, e andate a servire altri dèi e vi prostrate davanti a loro, l’ira del Signore si accenderà contro di voi e voi perirete presto, scomparendo dal buon paese che egli vi ha dato”.</p>
  <h3 id="toc_648">24</h3>
  <p><sup id="toc_649">1</sup>Giosuè radunò tutte le tribù d’Israele in Sichem e convocò gli anziani d’Israele, i capi, i giudici e gli scribi del popolo, che si presentarono davanti a Dio. <sup id="toc_650">2</sup>Giosuè disse a tutto il popolo: “Dice il Signore, Dio d’Israele: I vostri padri, come Terach padre di Abramo e padre di Nacor, abitarono dai tempi antichi oltre il fiume e servirono altri dèi. <sup id="toc_651">3</sup>Io presi il padre vostro Abramo da oltre il fiume e gli feci percorrere tutto il paese di Canaan; moltiplicai la sua discendenza e gli diedi Isacco. <sup id="toc_652">4</sup>Ad Isacco diedi Giacobbe ed Esaù e assegnai ad Esaù il possesso delle montagne di Seir; Giacobbe e i suoi figli scesero in Egitto.</p>
  <p><sup id="toc_653">5</sup>Poi mandai Mosè e Aronne e colpii l’Egitto con i prodigi che feci in mezzo ad esso; dopo vi feci uscire. <sup id="toc_654">6</sup>Feci dunque uscire dall’Egitto i vostri padri e voi arrivaste al mare. Gli Egiziani inseguirono i vostri padri con carri e cavalieri fino al Mare Rosso. <sup id="toc_655">7</sup>Quelli gridarono al Signore ed egli pose fitte tenebre fra voi e gli Egiziani; poi spinsi sopra loro il mare, che li sommerse; i vostri occhi videro ciò che io avevo fatto agli Egiziani. Dimoraste lungo tempo nel deserto.</p>
  <p><sup id="toc_656">8</sup>Io vi condussi poi nel paese degli Amorrei, che abitavano oltre il Giordano; essi combatterono contro di voi e io li misi in vostro potere; voi prendeste possesso del loro paese e io li distrussi dinanzi a voi. <sup id="toc_657">9</sup>Poi sorse Balak, figlio di Zippor, re di Moab, per muover guerra a Israele; mandò a chiamare Balaam, figlio di Beor, perché vi maledicesse; <sup id="toc_658">10</sup>ma io non volli ascoltare Balaam; egli dovette benedirvi e vi liberai dalle mani di Balak. <sup id="toc_659">11</sup>Passaste il Giordano e arrivaste a Gèrico. Gli abitanti di Gèrico, gli Amorrei, i Perizziti, i Cananei, gli Hittiti, i Gergesei, gli Evei e i Gebusei combatterono contro di voi e io li misi in vostro potere. <sup id="toc_660">12</sup>Mandai avanti a voi i calabroni, che li scacciarono dinanzi a voi, com’era avvenuto dei due re amorrei: ma ciò non avvenne per la vostra spada, né per il vostro arco. <sup id="toc_661">13</sup>Vi diedi una terra, che voi non avevate lavorata, e abitate in città, che voi non avete costruite, e mangiate i frutti delle vigne e degli oliveti, che non avete piantati.</p>
  <p><sup id="toc_662">14</sup>Temete dunque il Signore e servitelo con integrità e fedeltà; eliminate gli dèi che i vostri padri servirono oltre il fiume e in Egitto e servite il Signore. <sup id="toc_663">15</sup>Se vi dispiace di servire il Signore, scegliete oggi chi volete servire: se gli dèi che i vostri padri servirono oltre il fiume oppure gli dèi degli Amorrei, nel paese dei quali abitate. Quanto a me e alla mia casa, vogliamo servire il Signore”.</p>
  <p><sup id="toc_664">16</sup>Allora il popolo rispose e disse: “Lungi da noi l’abbandonare il Signore per servire altri dèi! <sup id="toc_665">17</sup>Poiché il Signore nostro Dio ha fatto uscire noi e i padri nostri dal paese d’Egitto, dalla condizione servile, ha compiuto quei grandi miracoli dinanzi agli occhi nostri e ci ha protetti per tutto il viaggio che abbiamo fatto e in mezzo a tutti i popoli fra i quali siamo passati. <sup id="toc_666">18</sup>Il Signore ha scacciato dinanzi a noi tutti questi popoli e gli Amorrei che abitavano il paese. Perciò anche noi vogliamo servire il Signore, perché Egli è il nostro Dio”.</p>
  <p><sup id="toc_667">19</sup>Giosuè disse al popolo: “Voi non potrete servire il Signore, perché è un Dio santo, è un Dio geloso; Egli non perdonerà le vostre trasgressioni e i vostri peccati. <sup id="toc_668">20</sup>Se abbandonerete il Signore e servirete dèi stranieri, Egli vi si volterà contro e, dopo avervi fatto tanto bene, vi farà del male e vi consumerà”.</p>
  <p><sup id="toc_669">21</sup>Il popolo disse a Giosuè: “No! Noi serviremo il Signore”.</p>
  <p><sup id="toc_670">22</sup>Allora Giosuè disse al popolo: “Voi siete testimoni contro voi stessi, che vi siete scelto il Signore per servirlo!”.</p>
  <p>Risposero: “Siamo testimoni!”.</p>
  <p><sup id="toc_671">23</sup>Giosuè disse: “Eliminate gli dèi dello straniero, che sono in mezzo a voi, e rivolgete il cuore verso il Signore, Dio d’Israele!”.</p>
  <p><sup id="toc_672">24</sup>Il popolo rispose a Giosuè: “Noi serviremo il Signore nostro Dio e obbediremo alla sua voce!”.</p>
  <p><sup id="toc_673">25</sup>Giosuè in quel giorno concluse un’alleanza con il popolo e gli diede uno statuto e una legge a Sichem. <sup id="toc_674">26</sup>Poi Giosuè scrisse queste cose nel libro della legge di Dio; prese una grande pietra e la rizzò là, sotto il terebinto, che è nel santuario del Signore. <sup id="toc_675">27</sup>Giosuè disse a tutto il popolo: “Ecco questa pietra sarà una testimonianza per noi; perché essa ha udito tutte le parole che il Signore ci ha dette; essa servirà quindi da testimonio contro di voi, perché non rinneghiate il vostro Dio”.</p>
  <p><sup id="toc_676">28</sup>Poi Giosuè rimandò il popolo, ognuno al proprio territorio.</p>
  <p><sup id="toc_677">29</sup>Dopo queste cose, Giosuè figlio di Nun, servo del Signore, morì a centodieci anni <sup id="toc_678">30</sup>e lo seppellirono nel territorio di sua proprietà a Timnat-Serach, che è sulle montagne di Efraim, a settentrione del monte Gaas. <sup id="toc_679">31</sup>Israele servì il Signore per tutta la vita di Giosuè e tutta la vita degli anziani che sopravvissero a Giosuè e che conoscevano tutte le opere che il Signore aveva compiute per Israele.</p>
  <p><sup id="toc_680">32</sup>Le ossa di Giuseppe, che gli Israeliti avevano portate dall’Egitto, le seppellirono a Sichem, nella parte della montagna che Giacobbe aveva acquistata dai figli di Camor, padre di Sichem, per cento pezzi d’argento e che i figli di Giuseppe avevano ricevuta in eredità. <sup id="toc_681">33</sup>Poi morì anche Eleazaro, figlio di Aronne, e lo seppellirono a Gàbaa di Pincas, che era stata data a suo figlio Pincas, sulle montagne di Efraim.</p>
</body>
</html>