<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Nuovo Testamento: I Vangeli</h1>
  <h2 id="toc_1">Vangelo secondo Luca</h2>
  <h3 id="toc_2">1</h3>
  <p><sup id="toc_3">1</sup>Poiché molti han posto mano a stendere un racconto degli avvenimenti successi tra di noi, <sup id="toc_4">2</sup>come ce li hanno trasmessi coloro che ne furono testimoni fin da principio e divennero ministri della parola, <sup id="toc_5">3</sup>così ho deciso anch’io di fare ricerche accurate su ogni circostanza fin dagli inizi e di scriverne per te un resoconto ordinato, illustre Teòfilo, <sup id="toc_6">4</sup>perché ti possa rendere conto della solidità degli insegnamenti che hai ricevuto.</p>
  <p><sup id="toc_7">5</sup>Al tempo di Erode, re della Giudea, c’era un sacerdote chiamato Zaccaria, della classe di Abìa, e aveva in moglie una discendente di Aronne chiamata Elisabetta. <sup id="toc_8">6</sup>Erano giusti davanti a Dio, osservavano irreprensibili tutte le leggi e le prescrizioni del Signore. <sup id="toc_9">7</sup>Ma non avevano figli, perché Elisabetta era sterile e tutti e due erano avanti negli anni.</p>
  <p><sup id="toc_10">8</sup>Mentre Zaccaria officiava davanti al Signore nel turno della sua classe, <sup id="toc_11">9</sup>secondo l’usanza del servizio sacerdotale, gli toccò in sorte di entrare nel tempio per fare l’offerta dell’incenso. <sup id="toc_12">10</sup>Tutta l’assemblea del popolo pregava fuori nell’ora dell’incenso. <sup id="toc_13">11</sup>Allora gli apparve un angelo del Signore, ritto alla destra dell’altare dell’incenso. <sup id="toc_14">12</sup>Quando lo vide, Zaccaria si turbò e fu preso da timore. <sup id="toc_15">13</sup>Ma l’angelo gli disse: “Non temere, Zaccaria, la tua preghiera è stata esaudita e tua moglie Elisabetta ti darà un figlio, che chiamerai Giovanni. <sup id="toc_16">14</sup>Avrai gioia ed esultanza e molti si rallegreranno della sua nascita, <sup id="toc_17">15</sup>poiché egli sarà grande davanti al Signore; non berrà vino né bevande inebrianti, sarà pieno di Spirito Santo fin dal seno di sua madre <sup id="toc_18">16</sup>e ricondurrà molti figli d’Israele al Signore loro Dio. <sup id="toc_19">17</sup>Gli camminerà innanzi con lo spirito e la forza di Elia, <i>per ricondurre i cuori dei padri verso i figli</i>
e i ribelli alla saggezza dei giusti e preparare al Signore un popolo ben disposto”. <sup id="toc_20">18</sup>Zaccaria disse all’angelo: “Come posso conoscere questo? Io sono vecchio e mia moglie è avanzata negli anni”. <sup id="toc_21">19</sup>L’angelo gli rispose: “Io sono Gabriele che sto al cospetto di Dio e sono stato mandato a portarti questo lieto annunzio. <sup id="toc_22">20</sup>Ed ecco, sarai muto e non potrai parlare fino al giorno in cui queste cose avverranno, perché non hai creduto alle mie parole, le quali si adempiranno a loro tempo”.</p>

<div class="div_img">
    <p class="testo_centrato"><img alt="Ecce Ancilla Domini. Luca 1,20" class="img" id="i_2a" src="../Images/santoro_ecceancilladomini.jpg"/></p>
    <p class="testo_centrato testo_didascalia"><i>Ecce Ancilla Domini. Luca 1,20</i><br/><span class="testo_piccolo">Santoro, Pino: olio e acrilici su tela 80x60 cm. 12 marzo 2004</span></p>
</div>

  <p><sup id="toc_23">21</sup>Intanto il popolo stava in attesa di Zaccaria, e si meravigliava per il suo indugiare nel tempio. <sup id="toc_24">22</sup>Quando poi uscì e non poteva parlare loro, capirono che nel tempio aveva avuto una visione. Faceva loro dei cenni e restava muto.</p>
  <p><sup id="toc_25">23</sup>Compiuti i giorni del suo servizio, tornò a casa. <sup id="toc_26">24</sup>Dopo quei giorni Elisabetta, sua moglie, concepì e si tenne nascosta per cinque mesi e diceva: <sup id="toc_27">25</sup>“Ecco che cosa ha fatto per me il Signore, nei giorni in cui si è degnato di togliere la mia vergogna tra gli uomini”.</p>
  <p><sup id="toc_28">26</sup>Nel sesto mese, l’angelo Gabriele fu mandato da Dio in una città della Galilea, chiamata Nàzaret, <sup id="toc_29">27</sup>a una vergine, promessa sposa di un uomo della casa di Davide, chiamato Giuseppe. La vergine si chiamava Maria. <sup id="toc_30">28</sup>Entrando da lei, disse: “Ti saluto, o piena di grazia, il Signore è con te”. <sup id="toc_31">29</sup>A queste parole ella rimase turbata e si domandava che senso avesse un tale saluto. <sup id="toc_32">30</sup>L’angelo le disse: “Non temere, Maria, perché hai trovato grazia presso Dio. <sup id="toc_33">31</sup>Ecco concepirai un figlio, lo darai alla luce e lo chiamerai Gesù. <sup id="toc_34">32</sup>Sarà grande e chiamato Figlio dell’Altissimo; il Signore Dio gli darà il trono di Davide suo padre <sup id="toc_35">33</sup>e regnerà per sempre sulla casa di Giacobbe e il suo regno non avrà fine”.</p>
  <div class="div_img">
    <p class="testo_centrato"><img alt="descrizione_della_figura" class="img" id="x1000" src="../Images/cerianirosazza_angelus.jpg"/></p>
    <p class="testo_centrato testo_didascalia"><i>Annunciazione a Maria (Vangelo di Luca 1/26,28,30,31,35,38)</i><br/><span class="testo_piccolo">Angelus. Ceriani, Ivano e Rosazza, Francesco: murales (cm 360x640) dipinto con colori all'acqua su intonaco /  episodio scelto: Annunciazione a Maria, con anche un riferimento - nella zona centrale del dipinto - ad un passo del Prologo di Giovanni, cap.1 v. 14a. 6 febbraio 2001</span></p>
  </div>
  <p><sup id="toc_36">34</sup>Allora Maria disse all’angelo: “Come è possibile? Non conosco uomo”. <sup id="toc_37">35</sup>Le rispose l’angelo: “Lo Spirito Santo scenderà su di te, su te stenderà la sua ombra la potenza dell’Altissimo. Colui che nascerà sarà dunque santo e chiamato Figlio di Dio. <sup id="toc_38">36</sup>Vedi: anche Elisabetta, tua parente, nella sua vecchiaia, ha concepito un figlio e questo è il sesto mese per lei, che tutti dicevano sterile: <sup id="toc_39">37</sup><i>nulla è impossibile a Dio</i>“. <sup id="toc_40">38</sup>Allora Maria disse: “Eccomi, sono la serva del Signore, avvenga di me quello che hai detto”. E l’angelo partì da lei.</p>
  <p><sup id="toc_41">39</sup>In quei giorni Maria si mise in viaggio verso la montagna e raggiunse in fretta una città di Giuda. <sup id="toc_42">40</sup>Entrata nella casa di Zaccaria, salutò Elisabetta. <sup id="toc_43">41</sup>Appena Elisabetta ebbe udito il saluto di Maria, il bambino le sussultò nel grembo. Elisabetta fu piena di Spirito Santo <sup id="toc_44">42</sup>ed esclamò a gran voce: “Benedetta tu fra le donne e benedetto il frutto del tuo grembo! <sup id="toc_45">43</sup>A che debbo che la madre del mio Signore venga a me? <sup id="toc_46">44</sup>Ecco, appena la voce del tuo saluto è giunta ai miei orecchi, il bambino ha esultato di gioia nel mio grembo. <sup id="toc_47">45</sup>E beata colei che ha creduto nell’adempimento delle parole del Signore”.</p>
  <p><sup id="toc_48">46</sup>Allora Maria disse:</p>
  <p class="testo_rientrato">“<i>L’anima mia</i>
magnifica <i>il Signore</i><br/> <sup id="toc_49">47</sup>e il mio spirito <i>esulta in Dio, mio salvatore,</i><br/> <sup id="toc_50">48</sup>perché <i>ha guardato l’umiltà della</i>
sua <i>serva.</i><br/>
D’ora in poi tutte le generazioni mi chiameranno beata.<br/> <sup id="toc_51">49</sup>Grandi cose ha fatto in me l’Onnipotente<br/>
e <i>Santo è il suo nome:</i><br/> <sup id="toc_52">50</sup><i>di generazione in generazione la sua misericordia<br/>
si stende su quelli che lo temono.</i><br/> <sup id="toc_53">51</sup>Ha spiegato la potenza del suo <i>braccio,<br/>
ha disperso i superbi nei pensieri</i>
del loro cuore;<br/> <sup id="toc_54">52</sup><i>ha rovesciato i potenti</i>
dai troni,<br/> <i>ha innalzato gli umili;</i><br/> <sup id="toc_55">53</sup><i>ha ricolmato di beni gli affamati,<br/>
ha rimandato a mani vuote i ricchi.</i><br/> <sup id="toc_56">54</sup><i>Ha soccorso Israele, suo servo,<br/>
ricordandosi della sua misericordia,</i><br/> <sup id="toc_57">55</sup>come aveva promesso <i>ai nostri padri,<br/>
ad Abramo e alla</i>
sua <i>discendenza,</i><br/>
per sempre”.</p>
  <p><sup id="toc_58">56</sup>Maria rimase con lei circa tre mesi, poi tornò a casa sua.</p>
  <p><sup id="toc_59">57</sup>Per Elisabetta intanto si compì il tempo del parto e diede alla luce un figlio. <sup id="toc_60">58</sup>I vicini e i parenti udirono che il Signore aveva esaltato in lei la sua misericordia, e si rallegravano con lei.</p>
  <p><sup id="toc_61">59</sup>All’ottavo giorno vennero per circoncidere il bambino e volevano chiamarlo col nome di suo padre, Zaccaria. <sup id="toc_62">60</sup>Ma sua madre intervenne: “No, si chiamerà Giovanni”. <sup id="toc_63">61</sup>Le dissero: “Non c’è nessuno della tua parentela che si chiami con questo nome”. <sup id="toc_64">62</sup>Allora domandavano con cenni a suo padre come voleva che si chiamasse. <sup id="toc_65">63</sup>Egli chiese una tavoletta, e scrisse: “Giovanni è il suo nome”. Tutti furono meravigliati. <sup id="toc_66">64</sup>In quel medesimo istante gli si aprì la bocca e gli si sciolse la lingua, e parlava benedicendo Dio. <sup id="toc_67">65</sup>Tutti i loro vicini furono presi da timore, e per tutta la regione montuosa della Giudea si discorreva di tutte queste cose. <sup id="toc_68">66</sup>Coloro che le udivano, le serbavano in cuor loro: “Che sarà mai questo bambino?” si dicevano. Davvero la mano del Signore stava con lui.</p>
  <p><sup id="toc_69">67</sup>Zaccaria, suo padre, fu pieno di Spirito Santo, e profetò dicendo:</p>
  <p class="testo_rientrato"><sup id="toc_70">68</sup>”<i>Benedetto il Signore Dio d’Israele,<br/></i>
perché ha visitato e redento il suo popolo,<br/> <sup id="toc_71">69</sup>e ha suscitato per noi una salvezza potente<br/>
nella casa di Davide, suo servo,<br/> <sup id="toc_72">70</sup>come aveva promesso<br/>
per bocca dei suoi santi profeti d’un tempo:<br/> <sup id="toc_73">71</sup>salvezza <i>dai</i>
nostri <i>nemici,</i><br/> <i>e dalle mani di quanti ci odiano.</i><br/> <sup id="toc_74">72</sup><i>Così egli ha concesso misericordia ai nostri padri</i><br/> <i>e si è ricordato della sua</i>
santa <i>alleanza,</i><br/> <sup id="toc_75">73</sup><i>del giuramento fatto ad Abramo</i>, nostro padre,<br/> <sup id="toc_76">74</sup>di concederci, liberati dalle mani dei nemici,<br/>
di servirlo senza timore, <sup id="toc_77">75</sup>in santità e giustizia<br/>
al suo cospetto, per tutti i nostri giorni.<br/> <sup id="toc_78">76</sup>E tu, bambino, sarai chiamato profeta dell’Altissimo<br/>
perché andrai <i>innanzi al Signore a preparargli le strade,</i><br/> <sup id="toc_79">77</sup>per dare al suo popolo la conoscenza della salvezza<br/>
nella remissione dei suoi peccati,<br/> <sup id="toc_80">78</sup>grazie alla bontà misericordiosa del nostro Dio,<br/>
per cui verrà a visitarci dall’alto un sole che sorge<br/> <sup id="toc_81">79</sup><i>per rischiarare quelli che stanno nelle tenebre</i><br/> <i>e nell’ombra della morte</i><br/>
e dirigere i nostri passi sulla via della pace”.</p>
  <p><sup id="toc_82">80</sup>Il fanciullo cresceva e si fortificava nello spirito. Visse in regioni deserte fino al giorno della sua manifestazione a Israele.</p>
  <h3 id="toc_83">2</h3>
  <p><sup id="toc_84">1</sup>In quei giorni un decreto di Cesare Augusto ordinò che si facesse il censimento di tutta la terra. <sup id="toc_85">2</sup>Questo primo censimento fu fatto quando era governatore della Siria Quirinio. <sup id="toc_86">3</sup>Andavano tutti a farsi registrare, ciascuno nella sua città. <sup id="toc_87">4</sup>Anche Giuseppe, che era della casa e della famiglia di Davide, dalla città di Nàzaret e dalla Galilea salì in Giudea alla città di Davide, chiamata Betlemme, <sup id="toc_88">5</sup>per farsi registrare insieme con Maria sua sposa, che era incinta. <sup id="toc_89">6</sup>Ora, mentre si trovavano in quel luogo, si compirono per lei i giorni del parto. <sup id="toc_90">7</sup>Diede alla luce il suo figlio primogenito, lo avvolse in fasce e lo depose in una mangiatoia, perché non c’era posto per loro nell’albergo.</p>
  <p><sup id="toc_91">8</sup>C’erano in quella regione alcuni pastori che vegliavano di notte facendo la guardia al loro gregge. <sup id="toc_92">9</sup>Un angelo del Signore si presentò davanti a loro e la gloria del Signore li avvolse di luce. Essi furono presi da grande spavento, <sup id="toc_93">10</sup>ma l’angelo disse loro: “Non temete, ecco vi annunzio una grande gioia, che sarà di tutto il popolo: <sup id="toc_94">11</sup>oggi vi è nato nella città di Davide un salvatore, che è il Cristo Signore. <sup id="toc_95">12</sup>Questo per voi il segno: troverete un bambino avvolto in fasce, che giace in una mangiatoia”. <sup id="toc_96">13</sup>E subito apparve con l’angelo una moltitudine dell’esercito celeste che lodava Dio e diceva:</p>
  <p class="testo_rientrato"><sup id="toc_97">14</sup>“Gloria a Dio nel più alto dei cieli<br/>
e pace in terra agli uomini che egli ama”.</p>
  <p><sup id="toc_98">15</sup>Appena gli angeli si furono allontanati per tornare al cielo, i pastori dicevano fra loro: “Andiamo fino a Betlemme, vediamo questo avvenimento che il Signore ci ha fatto conoscere”. <sup id="toc_99">16</sup>Andarono dunque senz’indugio e trovarono Maria e Giuseppe e il bambino, che giaceva nella mangiatoia. <sup id="toc_100">17</sup>E dopo averlo visto, riferirono ciò che del bambino era stato detto loro. <sup id="toc_101">18</sup>Tutti quelli che udirono, si stupirono delle cose che i pastori dicevano. <sup id="toc_102">19</sup>Maria, da parte sua, serbava tutte queste cose meditandole nel suo cuore.</p>
<div class="div_img">
    <p class="testo_centrato"><img alt="Gloria a Dio nell'alto dei cieli e pace in terra a tutti gli uomini! Luca 2,14" class="img" id="i_23" src="../Images/nsimambote_kim03.jpg"/></p>
    <p class="testo_centrato testo_didascalia"><i>Gloria a Dio nell'alto dei cieli e pace in terra a tutti gli uomini! (Luca 2,14)</i><br/><span class="testo_piccolo">Nsimambote, Narcisse (Congo): tecnica mista (dipinto murale), 23 marzo 1999</span></p>
</div>
  <p><sup id="toc_103">20</sup>I pastori poi se ne tornarono, glorificando e lodando Dio per tutto quello che avevano udito e visto, com’era stato detto loro.</p>
  <p><sup id="toc_104">21</sup>Quando furon passati gli otto giorni prescritti per la circoncisione, gli fu messo nome Gesù, come era stato chiamato dall’angelo prima di essere concepito nel grembo della madre.</p>
  <p><sup id="toc_105">22</sup>Quando venne il tempo della loro purificazione secondo la Legge di Mosè, portarono il bambino a Gerusalemme per offrirlo al Signore, <sup id="toc_106">23</sup>come è scritto nella Legge del Signore: <i>ogni maschio primogenito sarà sacro al Signore</i>; <sup id="toc_107">24</sup>e per offrire in sacrificio <i>una coppia di tortore o di giovani colombi</i>, come prescrive la Legge del Signore.</p>
  <p><sup id="toc_108">25</sup>Ora a Gerusalemme c’era un uomo di nome Simeone, uomo giusto e timorato di Dio, che aspettava il conforto d’Israele; <sup id="toc_109">26</sup>lo Spirito Santo che era sopra di lui, gli aveva preannunziato che non avrebbe visto la morte senza prima aver veduto il Messia del Signore. <sup id="toc_110">27</sup>Mosso dunque dallo Spirito, si recò al tempio; e mentre i genitori vi portavano il bambino Gesù per adempiere la Legge, <sup id="toc_111">28</sup>lo prese tra le braccia e benedisse Dio:</p>
  <p class="testo_rientrato"><sup id="toc_112">29</sup>“Ora lascia, o Signore, che il tuo servo<br/>
vada in pace secondo la tua parola;<br/> <sup id="toc_113">30</sup>perché i miei occhi han visto la tua salvezza,<br/> <sup id="toc_114">31</sup>preparata da te davanti a tutti i popoli,<br/> <sup id="toc_115">32</sup>luce per illuminare le genti<br/>
e gloria del tuo popolo Israele”.</p>
  <p><sup id="toc_116">33</sup>Il padre e la madre di Gesù si stupivano delle cose che si dicevano di lui. <sup id="toc_117">34</sup>Simeone li benedisse e parlò a Maria, sua madre: “Egli è qui per la rovina e la risurrezione di molti in Israele, segno di contraddizione <sup id="toc_118">35</sup>perché siano svelati i pensieri di molti cuori. E anche a te una spada trafiggerà l’anima”.</p>
<div class="div_img">
    <p class="testo_centrato"><img alt="Luce per illuminare tutti gli uomini, Luca 2,32" class="img" id="i_26" src="../Images/nsimambote_kim04.jpg"/></p>
    <p class="testo_centrato testo_didascalia"><i>Luce per illuminare tutti gli uomini (Luca 2,32)</i><br/><span class="testo_piccolo">Nsimambote, Narcisse (Congo): tecnica mista (dipinto murale), 23 marzo 1999</span></p>
</div>
  <p><sup id="toc_119">36</sup>C’era anche una profetessa, Anna, figlia di Fanuèle, della tribù di Aser. Era molto avanzata in età, aveva vissuto col marito sette anni dal tempo in cui era ragazza, <sup id="toc_120">37</sup>era poi rimasta vedova e ora aveva ottantaquattro anni. Non si allontanava mai dal tempio, servendo Dio notte e giorno con digiuni e preghiere. <sup id="toc_121">38</sup>Sopraggiunta in quel momento, si mise anche lei a lodare Dio e parlava del bambino a quanti aspettavano la redenzione di Gerusalemme.</p>
  <p><sup id="toc_122">39</sup>Quando ebbero tutto compiuto secondo la legge del Signore, fecero ritorno in Galilea, alla loro città di Nàzaret. <sup id="toc_123">40</sup>Il bambino cresceva e si fortificava, pieno di sapienza, e la grazia di Dio era sopra di lui.</p>
  <p><sup id="toc_124">41</sup>I suoi genitori si recavano tutti gli anni a Gerusalemme per la festa di Pasqua. <sup id="toc_125">42</sup>Quando egli ebbe dodici anni, vi salirono di nuovo secondo l’usanza; <sup id="toc_126">43</sup>ma trascorsi i giorni della festa, mentre riprendevano la via del ritorno, il fanciullo Gesù rimase a Gerusalemme, senza che i genitori se ne accorgessero. <sup id="toc_127">44</sup>Credendolo nella carovana, fecero una giornata di viaggio, e poi si misero a cercarlo tra i parenti e i conoscenti; <sup id="toc_128">45</sup>non avendolo trovato, tornarono in cerca di lui a Gerusalemme. <sup id="toc_129">46</sup>Dopo tre giorni lo trovarono nel tempio, seduto in mezzo ai dottori, mentre li ascoltava e li interrogava. <sup id="toc_130">47</sup>E tutti quelli che l’udivano erano pieni di stupore per la sua intelligenza e le sue risposte. <sup id="toc_131">48</sup>Al vederlo restarono stupiti e sua madre gli disse: “Figlio, perché ci hai fatto così? Ecco, tuo padre e io, angosciati, ti cercavamo”. <sup id="toc_132">49</sup>Ed egli rispose: “Perché mi cercavate? Non sapevate che io devo occuparmi delle cose del Padre mio?”. <sup id="toc_133">50</sup>Ma essi non compresero le sue parole.</p>
  <p><sup id="toc_134">51</sup>Partì dunque con loro e tornò a Nàzaret e stava loro sottomesso. Sua madre serbava tutte queste cose nel suo cuore. <sup id="toc_135">52</sup>E Gesù <i>cresceva</i>
in sapienza, età <i>e grazia davanti a Dio e agli uomini</i>.</p>
  <h3 id="toc_136">3</h3>
  <p><sup id="toc_137">1</sup>Nell’anno decimoquinto dell’impero di Tiberio Cesare, mentre Ponzio Pilato era governatore della Giudea, Erode tetrarca della Galilea, e Filippo, suo fratello, tetrarca dell’Iturèa e della Traconìtide, e Lisània tetrarca dell’Abilène, <sup id="toc_138">2</sup>sotto i sommi sacerdoti Anna e Caifa, la parola di Dio scese su Giovanni, figlio di Zaccaria, nel deserto. <sup id="toc_139">3</sup>Ed egli percorse tutta la regione del Giordano, predicando un battesimo di conversione per il perdono dei peccati, <sup id="toc_140">4</sup>com’è scritto nel libro degli oracoli del profeta Isaia:</p>
  <p class="testo_rientrato"><i>Voce di uno che grida nel deserto:<br/>
Preparate la via del Signore,<br/>
raddrizzate</i>
i suoi <i>sentieri!<br/></i> <sup id="toc_141">5</sup><i>Ogni burrone sia riempito,<br/>
ogni monte e ogni colle sia abbassato;<br/>
i passi tortuosi siano diritti;<br/>
i luoghi impervi spianati.<br/></i> <sup id="toc_142">6</sup><i>Ogni uomo vedrà la salvezza di Dio!</i></p>
  <p><sup id="toc_143">7</sup>Diceva dunque alle folle che andavano a farsi battezzare da lui: “Razza di vipere, chi vi ha insegnato a sfuggire all’ira imminente? <sup id="toc_144">8</sup>Fate dunque opere degne della conversione e non cominciate a dire in voi stessi: Abbiamo Abramo per padre! Perché io vi dico che Dio può far nascere figli ad Abramo anche da queste pietre. <sup id="toc_145">9</sup>Anzi, la scure è già posta alla radice degli alberi; ogni albero che non porta buon frutto, sarà tagliato e buttato nel fuoco”.</p>
  <p><sup id="toc_146">10</sup>Le folle lo interrogavano: “Che cosa dobbiamo fare?”. <sup id="toc_147">11</sup>Rispondeva: “Chi ha due tuniche, ne dia una a chi non ne ha; e chi ha da mangiare, faccia altrettanto”. <sup id="toc_148">12</sup>Vennero anche dei pubblicani a farsi battezzare, e gli chiesero: “Maestro, che dobbiamo fare?”. <sup id="toc_149">13</sup>Ed egli disse loro: “Non esigete nulla di più di quanto vi è stato fissato”. <sup id="toc_150">14</sup>Lo interrogavano anche alcuni soldati: “E noi che dobbiamo fare?”. Rispose: “Non maltrattate e non estorcete niente a nessuno, contentatevi delle vostre paghe”. <sup id="toc_151">15</sup>Poiché il popolo era in attesa e tutti si domandavano in cuor loro, riguardo a Giovanni, se non fosse lui il Cristo, <sup id="toc_152">16</sup>Giovanni rispose a tutti dicendo: “Io vi battezzo con acqua; ma viene uno che è più forte di me, al quale io non son degno di sciogliere neppure il legaccio dei sandali: costui vi battezzerà in Spirito Santo e fuoco. <sup id="toc_153">17</sup>Egli ha in mano il ventilabro per ripulire la sua aia e per raccogliere il frumento nel granaio; ma la pula, la brucerà con fuoco inestinguibile”.</p>
  <p><sup id="toc_154">18</sup>Con molte altre esortazioni annunziava al popolo la buona novella.</p>
  <p><sup id="toc_155">19</sup>Ma il tetrarca Erode, biasimato da lui a causa di Erodìade, moglie di suo fratello, e per tutte le scelleratezze che aveva commesso, <sup id="toc_156">20</sup>aggiunse alle altre anche questa: fece rinchiudere Giovanni in prigione.</p>
  <p><sup id="toc_157">21</sup>Quando tutto il popolo fu battezzato e mentre Gesù, ricevuto anche lui il battesimo, stava in preghiera, il cielo si aprì <sup id="toc_158">22</sup>e scese su di lui lo Spirito Santo in apparenza corporea, come di colomba, e vi fu una voce dal cielo: “Tu sei il mio figlio prediletto, in te mi sono compiaciuto”.</p>
  <p><sup id="toc_159">23</sup>Gesù quando incominciò il suo ministero aveva circa trent’anni ed era figlio, come si credeva, di Giuseppe, figlio di Eli, <sup id="toc_160">24</sup>figlio di Mattàt, figlio di Levi, figlio di Melchi, figlio di Innài, figlio di Giuseppe, <sup id="toc_161">25</sup>figlio di Mattatìa, figlio di Amos, figlio di Naum, figlio di Esli, figlio di Naggài, <sup id="toc_162">26</sup>figlio di Maat, figlio di Mattatìa, figlio di Semèin, figlio di Iosek, figlio di Ioda, <sup id="toc_163">27</sup>figlio di Ioanan, figlio di Resa, figlio di Zorobabèle, figlio di Salatiel, figlio di Neri, <sup id="toc_164">28</sup>figlio di Melchi, figlio di Addi, figlio di Cosam, figlio di Elmadàm, figlio di Er, <sup id="toc_165">29</sup>figlio di Gesù, figlio di Elièzer, figlio di Iorim, figlio di Mattàt, figlio di Levi, <sup id="toc_166">30</sup>figlio di Simeone, figlio di Giuda, figlio di Giuseppe, figlio di Ionam, figlio di Eliacim, <sup id="toc_167">31</sup>figlio di Melèa, figlio di Menna, figlio di Mattatà, figlio di Natàm, figlio di Davide, <sup id="toc_168">32</sup>figlio di Iesse, figlio di Obed, figlio di Booz, figlio di Sala, figlio di Naàsson, <sup id="toc_169">33</sup>figlio di Aminadàb, figlio di Admin, figlio di Arni, figlio di Esrom, figlio di Fares, figlio di Giuda, <sup id="toc_170">34</sup>figlio di Giacobbe, figlio di Isacco, figlio di Abramo, figlio di Tare, figlio di Nacor, <sup id="toc_171">35</sup>figlio di Seruk, figlio di Ragau, figlio di Falek, figlio di Eber, figlio di Sala, <sup id="toc_172">36</sup>figlio di Cainam, figlio di Arfàcsad, figlio di Sem, figlio di Noè, figlio di Lamech, <sup id="toc_173">37</sup>figlio di Matusalemme, figlio di Enoch, figlio di Iaret, figlio di Malleèl, figlio di Cainam, <sup id="toc_174">38</sup>figlio di Enos, figlio di Set, figlio di Adamo, figlio di Dio.</p>
  <h3 id="toc_175">4</h3>
  <p><sup id="toc_176">1</sup>Gesù, pieno di Spirito Santo, si allontanò dal Giordano e fu condotto dallo Spirito nel deserto <sup id="toc_177">2</sup>dove, per quaranta giorni, fu tentato dal diavolo. Non mangiò nulla in quei giorni; ma quando furono terminati ebbe fame. <sup id="toc_178">3</sup>Allora il diavolo gli disse: “Se tu sei Figlio di Dio, di’ a questa pietra che diventi pane”. <sup id="toc_179">4</sup>Gesù gli rispose: “Sta scritto: <i>Non di solo pane vivrà l’uomo</i>“. <sup id="toc_180">5</sup>Il diavolo lo condusse in alto e, mostrandogli in un istante tutti i regni della terra, gli disse: <sup id="toc_181">6</sup>“Ti darò tutta questa potenza e la gloria di questi regni, perché è stata messa nelle mie mani e io la do a chi voglio. <sup id="toc_182">7</sup>Se ti prostri dinanzi a me tutto sarà tuo”. <sup id="toc_183">8</sup>Gesù gli rispose: “Sta scritto: <i>Solo al Signore Dio tuo ti prostrerai, lui</i>
solo <i>adorerai</i>“. <sup id="toc_184">9</sup>Lo condusse a Gerusalemme, lo pose sul pinnacolo del tempio e gli disse: “Se tu sei Figlio di Dio, buttati giù; <sup id="toc_185">10</sup>sta scritto infatti:</p>
  <p class="testo_rientrato"><i>Ai suoi angeli darà ordine per te,<br/>
perché essi ti custodiscano</i>;</p>
  <p><sup id="toc_186">11</sup>e anche:</p>
  <p class="testo_rientrato"><i>essi ti sosterranno con le mani,<br/>
perché il tuo piede non inciampi in una pietra</i>“.</p>
  <p><sup id="toc_187">12</sup>Gesù gli rispose: “È stato detto: <i>Non tenterai il Signore Dio tuo</i>“. <sup id="toc_188">13</sup>Dopo aver esaurito ogni specie di tentazione, il diavolo si allontanò da lui per ritornare al tempo fissato.</p>
  <p><sup id="toc_189">14</sup>Gesù ritornò in Galilea con la potenza dello Spirito Santo e la sua fama si diffuse in tutta la regione. <sup id="toc_190">15</sup>Insegnava nelle loro sinagoghe e tutti ne facevano grandi lodi.</p>
  <p><sup id="toc_191">16</sup>Si recò a Nàzaret, dove era stato allevato; ed entrò, secondo il suo solito, di sabato nella sinagoga e si alzò a leggere. <sup id="toc_192">17</sup>Gli fu dato il rotolo del profeta Isaia; apertolo trovò il passo dove era scritto:</p>
  <p class="testo_rientrato"><sup id="toc_193">18</sup><i>Lo Spirito del Signore è sopra di me;<br/>
per questo mi ha consacrato con l’unzione,<br/>
e mi ha mandato per annunziare ai poveri un lieto messaggio,<br/>
per proclamare ai prigionieri la liberazione<br/>
e ai ciechi la vista;<br/>
per rimettere in libertà gli oppressi</i>,<br/> <sup id="toc_194">19</sup><i>e predicare un anno di grazia del Signore</i>.</p>
  <p><sup id="toc_195">20</sup>Poi arrotolò il volume, lo consegnò all’inserviente e sedette. Gli occhi di tutti nella sinagoga stavano fissi sopra di lui. <sup id="toc_196">21</sup>Allora cominciò a dire: “Oggi si è adempiuta questa Scrittura che voi avete udita con i vostri orecchi”. <sup id="toc_197">22</sup>Tutti gli rendevano testimonianza ed erano meravigliati delle parole di grazia che uscivano dalla sua bocca e dicevano: “Non è il figlio di Giuseppe?”. <sup id="toc_198">23</sup>Ma egli rispose: “Di certo voi mi citerete il proverbio: Medico, cura te stesso. Quanto abbiamo udito che accadde a Cafàrnao, fàllo anche qui, nella tua patria!”. <sup id="toc_199">24</sup>Poi aggiunse: “Nessun profeta è bene accetto in patria. <sup id="toc_200">25</sup>Vi dico anche: c’erano molte vedove in Israele al tempo di Elia, quando il cielo fu chiuso per tre anni e sei mesi e ci fu una grande carestia in tutto il paese; <sup id="toc_201">26</sup>ma a nessuna di esse fu mandato Elia, se non a una vedova in Sarepta di Sidone. <sup id="toc_202">27</sup>C’erano molti lebbrosi in Israele al tempo del profeta Eliseo, ma nessuno di loro fu risanato se non Naaman, il Siro”.</p>
  <p><sup id="toc_203">28</sup>All’udire queste cose, tutti nella sinagoga furono pieni di sdegno; <sup id="toc_204">29</sup>si levarono, lo cacciarono fuori della città e lo condussero fin sul ciglio del monte sul quale la loro città era situata, per gettarlo giù dal precipizio. <sup id="toc_205">30</sup>Ma egli, passando in mezzo a loro, se ne andò.</p>
  <p><sup id="toc_206">31</sup>Poi discese a Cafàrnao, una città della Galilea, e al sabato ammaestrava la gente. <sup id="toc_207">32</sup>Rimanevano colpiti dal suo insegnamento, perché parlava con autorità. <sup id="toc_208">33</sup>Nella sinagoga c’era un uomo con un demonio immondo e cominciò a gridare forte: <sup id="toc_209">34</sup>“Basta! Che abbiamo a che fare con te, Gesù Nazareno? Sei venuto a rovinarci? So bene chi sei: il Santo di Dio!”. <sup id="toc_210">35</sup>Gesù gli intimò: “Taci, esci da costui!”. E il demonio, gettatolo a terra in mezzo alla gente, uscì da lui, senza fargli alcun male. <sup id="toc_211">36</sup>Tutti furono presi da paura e si dicevano l’un l’altro: “Che parola è mai questa, che comanda con autorità e potenza agli spiriti immondi ed essi se ne vanno?”. <sup id="toc_212">37</sup>E si diffondeva la fama di lui in tutta la regione.</p>
  <p><sup id="toc_213">38</sup>Uscito dalla sinagoga entrò nella casa di Simone. La suocera di Simone era in preda a una grande febbre e lo pregarono per lei. <sup id="toc_214">39</sup>Chinatosi su di lei, intimò alla febbre, e la febbre la lasciò. Levatasi all’istante, la donna cominciò a servirli.</p>
  <p><sup id="toc_215">40</sup>Al calar del sole, tutti quelli che avevano infermi colpiti da mali di ogni genere li condussero a lui. Ed egli, imponendo su ciascuno le mani, li guariva. <sup id="toc_216">41</sup>Da molti uscivano demòni gridando: “Tu sei il Figlio di Dio!”. Ma egli li minacciava e non li lasciava parlare, perché sapevano che era il Cristo.</p>
  <p><sup id="toc_217">42</sup>Sul far del giorno uscì e si recò in un luogo deserto. Ma le folle lo cercavano, lo raggiunsero e volevano trattenerlo perché non se ne andasse via da loro. <sup id="toc_218">43</sup>Egli però disse: “Bisogna che io annunzi il regno di Dio anche alle altre città; per questo sono stato mandato”. <sup id="toc_219">44</sup>E andava predicando nelle sinagoghe della Giudea.</p>
  <h3 id="toc_220">5</h3>
  <p><sup id="toc_221">1</sup>Un giorno, mentre, levato in piedi, stava presso il lago di Genèsaret <sup id="toc_222">2</sup>e la folla gli faceva ressa intorno per ascoltare la parola di Dio, vide due barche ormeggiate alla sponda. I pescatori erano scesi e lavavano le reti. <sup id="toc_223">3</sup>Salì in una barca, che era di Simone, e lo pregò di scostarsi un poco da terra. Sedutosi, si mise ad ammaestrare le folle dalla barca.</p>
  <p><sup id="toc_224">4</sup>Quando ebbe finito di parlare, disse a Simone: “Prendi il largo e calate le reti per la pesca”. <sup id="toc_225">5</sup>Simone rispose: “Maestro, abbiamo faticato tutta la notte e non abbiamo preso nulla; ma sulla tua parola getterò le reti”. <sup id="toc_226">6</sup>E avendolo fatto, presero una quantità enorme di pesci e le reti si rompevano. <sup id="toc_227">7</sup>Allora fecero cenno ai compagni dell’altra barca, che venissero ad aiutarli. Essi vennero e riempirono tutte e due le barche al punto che quasi affondavano. <sup id="toc_228">8</sup>Al veder questo, Simon Pietro si gettò alle ginocchia di Gesù, dicendo: “Signore, allontanati da me che sono un peccatore”. <sup id="toc_229">9</sup>Grande stupore infatti aveva preso lui e tutti quelli che erano insieme con lui per la pesca che avevano fatto; <sup id="toc_230">10</sup>così pure Giacomo e Giovanni, figli di Zebedèo, che erano soci di Simone. Gesù disse a Simone: “Non temere; d’ora in poi sarai pescatore di uomini”. <sup id="toc_231">11</sup>Tirate le barche a terra, lasciarono tutto e lo seguirono.</p>
  <p><sup id="toc_232">12</sup>Un giorno Gesù si trovava in una città e un uomo coperto di lebbra lo vide e gli si gettò ai piedi pregandolo: “Signore, se vuoi, puoi sanarmi”. <sup id="toc_233">13</sup>Gesù stese la mano e lo toccò dicendo: “Lo voglio, sii risanato!”. E subito la lebbra scomparve da lui. <sup id="toc_234">14</sup>Gli ingiunse di non dirlo a nessuno: “Va’, mostrati al sacerdote e fa’ l’offerta per la tua purificazione, come ha ordinato Mosè, perché serva di testimonianza per essi”. <sup id="toc_235">15</sup>La sua fama si diffondeva ancor più; folle numerose venivano per ascoltarlo e farsi guarire dalle loro infermità. <sup id="toc_236">16</sup>Ma Gesù si ritirava in luoghi solitari a pregare.</p>
  <p><sup id="toc_237">17</sup>Un giorno sedeva insegnando. Sedevano là anche farisei e dottori della legge, venuti da ogni villaggio della Galilea, della Giudea e da Gerusalemme. E la potenza del Signore gli faceva operare guarigioni. <sup id="toc_238">18</sup>Ed ecco alcuni uomini, portando sopra un letto un paralitico, cercavano di farlo passare e metterlo davanti a lui. <sup id="toc_239">19</sup>Non trovando da qual parte introdurlo a causa della folla, salirono sul tetto e lo calarono attraverso le tegole con il lettuccio davanti a Gesù, nel mezzo della stanza. <sup id="toc_240">20</sup>Veduta la loro fede, disse: “Uomo, i tuoi peccati ti sono rimessi”. <sup id="toc_241">21</sup>Gli scribi e i farisei cominciarono a discutere dicendo: “Chi è costui che pronuncia bestemmie? Chi può rimettere i peccati, se non Dio soltanto?”. <sup id="toc_242">22</sup>Ma Gesù, conosciuti i loro ragionamenti, rispose: “Che cosa andate ragionando nei vostri cuori? <sup id="toc_243">23</sup>Che cosa è più facile, dire: Ti sono rimessi i tuoi peccati, o dire: Àlzati e cammina? <sup id="toc_244">24</sup>Ora, perché sappiate che il Figlio dell’uomo ha il potere sulla terra di rimettere i peccati: io ti dico – esclamò rivolto al paralitico – alzati, prendi il tuo lettuccio e va’ a casa tua”. <sup id="toc_245">25</sup>Subito egli si alzò davanti a loro, prese il lettuccio su cui era disteso e si avviò verso casa glorificando Dio. <sup id="toc_246">26</sup>Tutti rimasero stupiti e levavano lode a Dio; pieni di timore dicevano: “Oggi abbiamo visto cose prodigiose”.</p>
  <p><sup id="toc_247">27</sup>Dopo ciò egli uscì e vide un pubblicano di nome Levi seduto al banco delle imposte, e gli disse: “Seguimi!”. <sup id="toc_248">28</sup>Egli, lasciando tutto, si alzò e lo seguì.</p>
  <p><sup id="toc_249">29</sup>Poi Levi gli preparò un grande banchetto nella sua casa. C’era una folla di pubblicani e d’altra gente seduta con loro a tavola. <sup id="toc_250">30</sup>I farisei e i loro scribi mormoravano e dicevano ai suoi discepoli: “Perché mangiate e bevete con i pubblicani e i peccatori?”. <sup id="toc_251">31</sup>Gesù rispose: “Non sono i sani che hanno bisogno del medico, ma i malati; <sup id="toc_252">32</sup>io non sono venuto a chiamare i giusti, ma i peccatori a convertirsi”.</p>
  <p><sup id="toc_253">33</sup>Allora gli dissero: “I discepoli di Giovanni digiunano spesso e fanno orazioni; così pure i discepoli dei farisei; invece i tuoi mangiano e bevono!”. <sup id="toc_254">34</sup>Gesù rispose: “Potete far digiunare gli invitati a nozze, mentre lo sposo è con loro? <sup id="toc_255">35</sup>Verranno però i giorni in cui lo sposo sarà strappato da loro; allora, in quei giorni, digiuneranno”. <sup id="toc_256">36</sup>Diceva loro anche una parabola: “Nessuno strappa un pezzo da un vestito nuovo per attaccarlo a un vestito vecchio; altrimenti egli strappa il nuovo, e la toppa presa dal nuovo non si adatta al vecchio. <sup id="toc_257">37</sup>E nessuno mette vino nuovo in otri vecchi; altrimenti il vino nuovo spacca gli otri, si versa fuori e gli otri vanno perduti. <sup id="toc_258">38</sup>Il vino nuovo bisogna metterlo in otri nuovi. <sup id="toc_259">39</sup>Nessuno poi che beve il vino vecchio desidera il nuovo, perché dice: Il vecchio è buono!”.</p>
  <h3 id="toc_260">6</h3>
  <p><sup id="toc_261">1</sup>Un giorno di sabato passava attraverso campi di grano e i suoi discepoli coglievano e mangiavano le spighe, sfregandole con le mani. <sup id="toc_262">2</sup>Alcuni farisei dissero: “Perché fate ciò che non è permesso di sabato?”. <sup id="toc_263">3</sup>Gesù rispose: “Allora non avete mai letto ciò che fece Davide, quando ebbe fame lui e i suoi compagni? <sup id="toc_264">4</sup>Come entrò nella casa di Dio, prese i pani dell’offerta, ne mangiò e ne diede ai suoi compagni, sebbene non fosse lecito mangiarli se non ai soli sacerdoti?”. <sup id="toc_265">5</sup>E diceva loro: “Il Figlio dell’uomo è signore del sabato”.</p>
  <p><sup id="toc_266">6</sup>Un altro sabato egli entrò nella sinagoga e si mise a insegnare. Ora c’era là un uomo, che aveva la mano destra inaridita. <sup id="toc_267">7</sup>Gli scribi e i farisei lo osservavano per vedere se lo guariva di sabato, allo scopo di trovare un capo di accusa contro di lui. <sup id="toc_268">8</sup>Ma Gesù era a conoscenza dei loro pensieri e disse all’uomo che aveva la mano inaridita: “Alzati e mettiti nel mezzo!”. L’uomo, alzatosi, si mise nel punto indicato. <sup id="toc_269">9</sup>Poi Gesù disse loro: “Domando a voi: È lecito in giorno di sabato fare del bene o fare del male, salvare una vita o perderla?”. <sup id="toc_270">10</sup>E volgendo tutt’intorno lo sguardo su di loro, disse all’uomo: “Stendi la mano!”. Egli lo fece e la mano guarì. <sup id="toc_271">11</sup>Ma essi furono pieni di rabbia e discutevano fra di loro su quello che avrebbero potuto fare a Gesù.</p>
  <p><sup id="toc_272">12</sup>In quei giorni Gesù se ne andò sulla montagna a pregare e passò la notte in orazione. <sup id="toc_273">13</sup>Quando fu giorno, chiamò a sé i suoi discepoli e ne scelse dodici, ai quali diede il nome di apostoli: <sup id="toc_274">14</sup>Simone, che chiamò anche Pietro, Andrea suo fratello, Giacomo, Giovanni, Filippo, Bartolomeo, <sup id="toc_275">15</sup>Matteo, Tommaso, Giacomo d’Alfeo, Simone soprannominato Zelota, <sup id="toc_276">16</sup>Giuda di Giacomo e Giuda Iscariota, che fu il traditore.</p>
  <p><sup id="toc_277">17</sup>Disceso con loro, si fermò in un luogo pianeggiante. C’era gran folla di suoi discepoli e gran moltitudine di gente da tutta la Giudea, da Gerusalemme e dal litorale di Tiro e di Sidone, <sup id="toc_278">18</sup>che erano venuti per ascoltarlo ed esser guariti dalle loro malattie; anche quelli che erano tormentati da spiriti immondi, venivano guariti. <sup id="toc_279">19</sup>Tutta la folla cercava di toccarlo, perché da lui usciva una forza che sanava tutti.</p>
  <p><sup id="toc_280">20</sup>Alzati gli occhi verso i suoi discepoli, Gesù diceva:</p>
  <p class="testo_rientrato">“Beati voi poveri,<br/>
perché vostro è il regno di Dio.<br/> <sup id="toc_281">21</sup>Beati voi che ora avete fame,<br/>
perché sarete saziati.<br/>
Beati voi che ora piangete,<br/>
perché riderete.</p>
  <p><sup id="toc_282">22</sup>Beati voi quando gli uomini vi odieranno e quando vi metteranno al bando e v’insulteranno e respingeranno il vostro nome come scellerato, a causa del Figlio dell’uomo. <sup id="toc_283">23</sup>Rallegratevi in quel giorno ed esultate, perché, ecco, la vostra ricompensa è grande nei cieli. Allo stesso modo infatti facevano i loro padri con i profeti.</p>
  <p class="testo_rientrato"><sup id="toc_284">24</sup>Ma guai a voi, ricchi,<br/>
perché avete già la vostra consolazione.<br/> <sup id="toc_285">25</sup>Guai a voi che ora siete sazi,<br/>
perché avrete fame.<br/>
Guai a voi che ora ridete,<br/>
perché sarete afflitti e piangerete.<br/> <sup id="toc_286">26</sup>Guai quando tutti gli uomini diranno bene di voi.<br/>
Allo stesso modo infatti facevano i loro padri con i falsi profeti.</p>
  <p><sup id="toc_287">27</sup>Ma a voi che ascoltate, io dico: Amate i vostri nemici, fate del bene a coloro che vi odiano, <sup id="toc_288">28</sup>benedite coloro che vi maledicono, pregate per coloro che vi maltrattano. <sup id="toc_289">29</sup>A chi ti percuote sulla guancia, porgi anche l’altra; a chi ti leva il mantello, non rifiutare la tunica. <sup id="toc_290">30</sup>Da’ a chiunque ti chiede; e a chi prende del tuo, non richiederlo. <sup id="toc_291">31</sup>Ciò che volete gli uomini facciano a voi, anche voi fatelo a loro. <sup id="toc_292">32</sup>Se amate quelli che vi amano, che merito ne avrete? Anche i peccatori fanno lo stesso. <sup id="toc_293">33</sup>E se fate del bene a coloro che vi fanno del bene, che merito ne avrete? Anche i peccatori fanno lo stesso. <sup id="toc_294">34</sup>E se prestate a coloro da cui sperate ricevere, che merito ne avrete? Anche i peccatori concedono prestiti ai peccatori per riceverne altrettanto. <sup id="toc_295">35</sup>Amate invece i vostri nemici, fate del bene e prestate senza sperarne nulla, e il vostro premio sarà grande e sarete figli dell’Altissimo; perché egli è benevolo verso gl’ingrati e i malvagi.</p>
  <p><sup id="toc_296">36</sup>Siate misericordiosi, come è misericordioso il Padre vostro. <sup id="toc_297">37</sup>Non giudicate e non sarete giudicati; non condannate e non sarete condannati; perdonate e vi sarà perdonato; <sup id="toc_298">38</sup>date e vi sarà dato; una buona misura, pigiata, scossa e traboccante vi sarà versata nel grembo, perché con la misura con cui misurate, sarà misurato a voi in cambio”.</p>
  <p><sup id="toc_299">39</sup>Disse loro anche una parabola: “Può forse un cieco guidare un altro cieco? Non cadranno tutt’e due in una buca? <sup id="toc_300">40</sup>Il discepolo non è da più del maestro; ma ognuno ben preparato sarà come il suo maestro. <sup id="toc_301">41</sup>Perché guardi la pagliuzza che è nell’occhio del tuo fratello, e non t’accorgi della trave che è nel tuo? <sup id="toc_302">42</sup>Come puoi dire al tuo fratello: Permetti che tolga la pagliuzza che è nel tuo occhio, e tu non vedi la trave che è nel tuo? Ipocrita, togli prima la trave dal tuo occhio e allora potrai vederci bene nel togliere la pagliuzza dall’occhio del tuo fratello.</p>
  <p><sup id="toc_303">43</sup>Non c’è albero buono che faccia frutti cattivi, né albero cattivo che faccia frutti buoni. <sup id="toc_304">44</sup>Ogni albero infatti si riconosce dal suo frutto: non si raccolgono fichi dalle spine, né si vendemmia uva da un rovo. <sup id="toc_305">45</sup>L’uomo buono trae fuori il bene dal buon tesoro del suo cuore; l’uomo cattivo dal suo cattivo tesoro trae fuori il male, perché la bocca parla dalla pienezza del cuore.</p>
  <p><sup id="toc_306">46</sup>Perché mi chiamate: Signore, Signore, e poi non fate ciò che dico? <sup id="toc_307">47</sup>Chi viene a me e ascolta le mie parole e le mette in pratica, vi mostrerò a chi è simile: <sup id="toc_308">48</sup>è simile a un uomo che, costruendo una casa, ha scavato molto profondo e ha posto le fondamenta sopra la roccia. Venuta la piena, il fiume irruppe contro quella casa, ma non riuscì a smuoverla perché era costruita bene. <sup id="toc_309">49</sup>Chi invece ascolta e non mette in pratica, è simile a un uomo che ha costruito una casa sulla terra, senza fondamenta. Il fiume la investì e subito crollò; e la rovina di quella casa fu grande”.</p>
  <h3 id="toc_310">7</h3>
  <p><sup id="toc_311">1</sup>Quando ebbe terminato di rivolgere tutte queste parole al popolo che stava in ascolto, entrò in Cafàrnao. <sup id="toc_312">2</sup>Il servo di un centurione era ammalato e stava per morire. Il centurione l’aveva molto caro. <sup id="toc_313">3</sup>Perciò, avendo udito parlare di Gesù, gli mandò alcuni anziani dei Giudei a pregarlo di venire e di salvare il suo servo. <sup id="toc_314">4</sup>Costoro giunti da Gesù lo pregavano con insistenza: “Egli merita che tu gli faccia questa grazia, dicevano, <sup id="toc_315">5</sup>perché ama il nostro popolo, ed è stato lui a costruirci la sinagoga”. <sup id="toc_316">6</sup>Gesù si incamminò con loro. Non era ormai molto distante dalla casa quando il centurione mandò alcuni amici a dirgli: “Signore, non stare a disturbarti, io non son degno che tu entri sotto il mio tetto; <sup id="toc_317">7</sup>per questo non mi sono neanche ritenuto degno di venire da te, ma comanda con una parola e il mio servo sarà guarito. <sup id="toc_318">8</sup>Anch’io infatti sono uomo sottoposto a un’autorità, e ho sotto di me dei soldati; e dico all’uno: Va’ ed egli va, e a un altro: Vieni, ed egli viene, e al mio servo: Fa’ questo, ed egli lo fa”. <sup id="toc_319">9</sup>All’udire questo Gesù restò ammirato e rivolgendosi alla folla che lo seguiva disse: “Io vi dico che neanche in Israele ho trovato una fede così grande!”. <sup id="toc_320">10</sup>E gli inviati, quando tornarono a casa, trovarono il servo guarito.</p>
  <p><sup id="toc_321">11</sup>In seguito si recò in una città chiamata Nain e facevano la strada con lui i discepoli e grande folla. <sup id="toc_322">12</sup>Quando fu vicino alla porta della città, ecco che veniva portato al sepolcro un morto, figlio unico di madre vedova; e molta gente della città era con lei. <sup id="toc_323">13</sup>Vedendola, il Signore ne ebbe compassione e le disse: “Non piangere!”. <sup id="toc_324">14</sup>E accostatosi toccò la bara, mentre i portatori si fermarono. Poi disse: “Giovinetto, dico a te, alzati!”. <sup id="toc_325">15</sup>Il morto si levò a sedere e incominciò a parlare. Ed egli lo diede alla madre. <sup id="toc_326">16</sup>Tutti furono presi da timore e glorificavano Dio dicendo: “Un grande profeta è sorto tra noi e Dio ha visitato il suo popolo”. <sup id="toc_327">17</sup>La fama di questi fatti si diffuse in tutta la Giudea e per tutta la regione.</p>
  <p><sup id="toc_328">18</sup>Anche Giovanni fu informato dai suoi discepoli di tutti questi avvenimenti. Giovanni chiamò due di essi <sup id="toc_329">19</sup>e li mandò a dire al Signore: “Sei tu colui che viene, o dobbiamo aspettare un altro?”. <sup id="toc_330">20</sup>Venuti da lui, quegli uomini dissero: “Giovanni il Battista ci ha mandati da te per domandarti: Sei tu colui che viene o dobbiamo aspettare un altro?”. <sup id="toc_331">21</sup>In quello stesso momento Gesù guarì molti da malattie, da infermità, da spiriti cattivi e donò la vista a molti ciechi. <sup id="toc_332">22</sup>Poi diede loro questa risposta: “Andate e riferite a Giovanni ciò che avete visto e udito: <i>i ciechi riacquistano la vista</i>, gli zoppi camminano, i lebbrosi vengono sanati, i sordi odono, i morti risuscitano, <i>ai poveri è annunziata la buona novella</i>. <sup id="toc_333">23</sup>E beato è chiunque non sarà scandalizzato di me!”.</p>
  <p><sup id="toc_334">24</sup>Quando gli inviati di Giovanni furono partiti, Gesù cominciò a dire alla folla riguardo a Giovanni: “Che cosa siete andati a vedere nel deserto? Una canna agitata dal vento? <sup id="toc_335">25</sup>E allora, che cosa siete andati a vedere? Un uomo avvolto in morbide vesti? Coloro che portano vesti sontuose e vivono nella lussuria stanno nei palazzi dei re. <sup id="toc_336">26</sup>Allora, che cosa siete andati a vedere? Un profeta? Sì, vi dico, e più che un profeta. <sup id="toc_337">27</sup>Egli è colui del quale sta scritto:</p>
  <p class="testo_rientrato"><i>Ecco io mando davanti a te il mio messaggero,<br/>
egli preparerà la via davanti</i>
a te.</p>
  <p><sup id="toc_338">28</sup>Io vi dico, tra i nati di donna non c’è nessuno più grande di Giovanni, e il più piccolo nel regno di Dio è più grande di lui. <sup id="toc_339">29</sup>Tutto il popolo che lo ha ascoltato, e anche i pubblicani, hanno riconosciuto la giustizia di Dio ricevendo il battesimo di Giovanni. <sup id="toc_340">30</sup>Ma i farisei e i dottori della legge non facendosi battezzare da lui hanno reso vano per loro il disegno di Dio.</p>
  <p><sup id="toc_341">31</sup>A chi dunque paragonerò gli uomini di questa generazione, a chi sono simili? <sup id="toc_342">32</sup>Sono simili a quei bambini che stando in piazza gridano gli uni agli altri:</p>
  <p class="testo_rientrato">Vi abbiamo suonato il flauto e non avete ballato;<br/>
vi abbiamo cantato un lamento e non avete pianto!</p>
  <p><sup id="toc_343">33</sup>È venuto infatti Giovanni il Battista che non mangia pane e non beve vino, e voi dite: Ha un demonio. <sup id="toc_344">34</sup>È venuto il Figlio dell’uomo che mangia e beve, e voi dite: Ecco un mangione e un beone, amico dei pubblicani e dei peccatori. <sup id="toc_345">35</sup>Ma alla sapienza è stata resa giustizia da tutti i suoi figli”.</p>
  <p><sup id="toc_346">36</sup>Uno dei farisei lo invitò a mangiare da lui. Egli entrò nella casa del fariseo e si mise a tavola. <sup id="toc_347">37</sup>Ed ecco una donna, una peccatrice di quella città, saputo che si trovava nella casa del fariseo, venne con un vasetto di olio profumato; <sup id="toc_348">38</sup>e fermatasi dietro si rannicchiò piangendo ai piedi di lui e cominciò a bagnarli di lacrime, poi li asciugava con i suoi capelli, li baciava e li cospargeva di olio profumato.</p>
  <p><sup id="toc_349">39</sup>A quella vista il fariseo che l’aveva invitato pensò tra sé. “Se costui fosse un profeta, saprebbe chi e che specie di donna è colei che lo tocca: è una peccatrice”. <sup id="toc_350">40</sup>Gesù allora gli disse: “Simone, ho una cosa da dirti”. Ed egli: “Maestro, di’ pure”. <sup id="toc_351">41</sup>“Un creditore aveva due debitori: l’uno gli doveva cinquecento denari, l’altro cinquanta. <sup id="toc_352">42</sup>Non avendo essi da restituire, condonò il debito a tutti e due. Chi dunque di loro lo amerà di più?”. <sup id="toc_353">43</sup>Simone rispose: “Suppongo quello a cui ha condonato di più”. Gli disse Gesù: “Hai giudicato bene”. <sup id="toc_354">44</sup>E volgendosi verso la donna, disse a Simone: “Vedi questa donna? Sono entrato nella tua casa e tu non m’hai dato l’acqua per i piedi; lei invece mi ha bagnato i piedi con le lacrime e li ha asciugati con i suoi capelli. <sup id="toc_355">45</sup>Tu non mi hai dato un bacio, lei invece da quando sono entrato non ha cessato di baciarmi i piedi. <sup id="toc_356">46</sup>Tu non mi hai cosparso il capo di olio profumato, ma lei mi ha cosparso di profumo i piedi. <sup id="toc_357">47</sup>Per questo ti dico: le sono perdonati i suoi molti peccati, poiché ha molto amato. Invece quello a cui si perdona poco, ama poco”. <sup id="toc_358">48</sup>Poi disse a lei: “Ti sono perdonati i tuoi peccati”. <sup id="toc_359">49</sup>Allora i commensali cominciarono a dire tra sé: “Chi è quest’uomo che perdona anche i peccati?”. <sup id="toc_360">50</sup>Ma egli disse alla donna: “La tua fede ti ha salvata; va’ in pace!”.</p>
  <h3 id="toc_361">8</h3>
  <p><sup id="toc_362">1</sup>In seguito egli se ne andava per le città e i villaggi, predicando e annunziando la buona novella del regno di Dio. <sup id="toc_363">2</sup>C’erano con lui i Dodici e alcune donne che erano state guarite da spiriti cattivi e da infermità: Maria di Màgdala, dalla quale erano usciti sette demòni, <sup id="toc_364">3</sup>Giovanna, moglie di Cusa, amministratore di Erode, Susanna e molte altre, che li assistevano con i loro beni.</p>
  <p><sup id="toc_365">4</sup>Poiché una gran folla si radunava e accorreva a lui gente da ogni città, disse con una parabola: <sup id="toc_366">5</sup>“Il seminatore uscì a seminare la sua semente. Mentre seminava, parte cadde lungo la strada e fu calpestata, e gli uccelli del cielo la divorarono. <sup id="toc_367">6</sup>Un’altra parte cadde sulla pietra e appena germogliata inaridì per mancanza di umidità. <sup id="toc_368">7</sup>Un’altra cadde in mezzo alle spine e le spine, cresciute insieme con essa, la soffocarono. <sup id="toc_369">8</sup>Un’altra cadde sulla terra buona, germogliò e fruttò cento volte tanto”. Detto questo, esclamò: “Chi ha orecchi per intendere, intenda!”.</p>
  <p><sup id="toc_370">9</sup>I suoi discepoli lo interrogarono sul significato della parabola. <sup id="toc_371">10</sup>Ed egli disse: “A voi è dato conoscere i misteri del regno di Dio, ma agli altri solo in parabole, perché</p>
  <p class="testo_rientrato"><i>vedendo non vedano<br/>
e udendo non intendano</i>.</p>
  <p><sup id="toc_372">11</sup>Il significato della parabola è questo: Il seme è la parola di Dio. <sup id="toc_373">12</sup>I semi caduti lungo la strada sono coloro che l’hanno ascoltata, ma poi viene il diavolo e porta via la parola dai loro cuori, perché non credano e così siano salvati. <sup id="toc_374">13</sup>Quelli sulla pietra sono coloro che, quando ascoltano, accolgono con gioia la parola, ma non hanno radice; credono per un certo tempo, ma nell’ora della tentazione vengono meno. <sup id="toc_375">14</sup>Il seme caduto in mezzo alle spine sono coloro che, dopo aver ascoltato, strada facendo si lasciano sopraffare dalle preoccupazioni, dalla ricchezza e dai piaceri della vita e non giungono a maturazione. <sup id="toc_376">15</sup>Il seme caduto sulla terra buona sono coloro che, dopo aver ascoltato la parola con cuore buono e perfetto, la custodiscono e producono frutto con la loro perseveranza.</p>
  <p><sup id="toc_377">16</sup>Nessuno accende una lampada e la copre con un vaso o la pone sotto un letto; la pone invece su un lampadario, perché chi entra veda la luce. <sup id="toc_378">17</sup>Non c’è nulla di nascosto che non debba essere manifestato, nulla di segreto che non debba essere conosciuto e venire in piena luce. <sup id="toc_379">18</sup>Fate attenzione dunque a come ascoltate; perché a chi ha sarà dato, ma a chi non ha sarà tolto anche ciò che crede di avere”.</p>
  <p><sup id="toc_380">19</sup>Un giorno andarono a trovarlo la madre e i fratelli, ma non potevano avvicinarlo a causa della folla. <sup id="toc_381">20</sup>Gli fu annunziato: “Tua madre e i tuoi fratelli sono qui fuori e desiderano vederti”. <sup id="toc_382">21</sup>Ma egli rispose: “Mia madre e miei fratelli sono coloro che ascoltano la parola di Dio e la mettono in pratica”.</p>
  <p><sup id="toc_383">22</sup>Un giorno salì su una barca con i suoi discepoli e disse: “Passiamo all’altra riva del lago”. Presero il largo. <sup id="toc_384">23</sup>Ora, mentre navigavano, egli si addormentò. Un turbine di vento si abbatté sul lago, imbarcavano acqua ed erano in pericolo. <sup id="toc_385">24</sup>Accostatisi a lui, lo svegliarono dicendo: “Maestro, maestro, siamo perduti!”. E lui, destatosi, sgridò il vento e i flutti minacciosi; essi cessarono e si fece bonaccia. <sup id="toc_386">25</sup>Allora disse loro: “Dov’è la vostra fede?”. Essi intimoriti e meravigliati si dicevano l’un l’altro: “Chi è dunque costui che da’ ordini ai venti e all’acqua e gli obbediscono?”.</p>
  <p><sup id="toc_387">26</sup>Approdarono nella regione dei Gerasèni, che sta di fronte alla Galilea. <sup id="toc_388">27</sup>Era appena sceso a terra, quando gli venne incontro un uomo della città posseduto dai demòni. Da molto tempo non portava vestiti, né abitava in casa, ma nei sepolcri. <sup id="toc_389">28</sup>Alla vista di Gesù gli si gettò ai piedi urlando e disse a gran voce: “Che vuoi da me, Gesù, Figlio del Dio Altissimo? Ti prego, non tormentarmi!”. <sup id="toc_390">29</sup>Gesù infatti stava ordinando allo spirito immondo di uscire da quell’uomo. Molte volte infatti s’era impossessato di lui; allora lo legavano con catene e lo custodivano in ceppi, ma egli spezzava i legami e veniva spinto dal demonio in luoghi deserti. <sup id="toc_391">30</sup>Gesù gli domandò: “Qual è il tuo nome?”. Rispose: “Legione”, perché molti demòni erano entrati in lui. <sup id="toc_392">31</sup>E lo supplicavano che non ordinasse loro di andarsene nell’abisso.</p>
  <p><sup id="toc_393">32</sup>Vi era là un numeroso branco di porci che pascolavano sul monte. Lo pregarono che concedesse loro di entrare nei porci; ed egli lo permise. <sup id="toc_394">33</sup>I demòni uscirono dall’uomo ed entrarono nei porci e quel branco corse a gettarsi a precipizio dalla rupe nel lago e annegò. <sup id="toc_395">34</sup>Quando videro ciò che era accaduto, i mandriani fuggirono e portarono la notizia nella città e nei villaggi. <sup id="toc_396">35</sup>La gente uscì per vedere l’accaduto, arrivarono da Gesù e trovarono l’uomo dal quale erano usciti i demòni vestito e sano di mente, che sedeva ai piedi di Gesù; e furono presi da spavento. <sup id="toc_397">36</sup>Quelli che erano stati spettatori riferirono come l’indemoniato era stato guarito. <sup id="toc_398">37</sup>Allora tutta la popolazione del territorio dei Gerasèni gli chiese che si allontanasse da loro, perché avevano molta paura. Gesù, salito su una barca, tornò indietro. <sup id="toc_399">38</sup>L’uomo dal quale erano usciti i demòni gli chiese di restare con lui, ma egli lo congedò dicendo: <sup id="toc_400">39</sup>“Torna a casa tua e racconta quello che Dio ti ha fatto”. L’uomo se ne andò, proclamando per tutta la città quello che Gesù gli aveva fatto.</p>
  <p><sup id="toc_401">40</sup>Al suo ritorno, Gesù fu accolto dalla folla, poiché tutti erano in attesa di lui. <sup id="toc_402">41</sup>Ed ecco venne un uomo di nome Giàiro, che era capo della sinagoga: gettatosi ai piedi di Gesù, lo pregava di recarsi a casa sua, <sup id="toc_403">42</sup>perché aveva un’unica figlia, di circa dodici anni, che stava per morire. Durante il cammino, le folle gli si accalcavano attorno. <sup id="toc_404">43</sup>Una donna che soffriva di emorragia da dodici anni, e che nessuno era riuscito a guarire, <sup id="toc_405">44</sup>gli si avvicinò alle spalle e gli toccò il lembo del mantello e subito il flusso di sangue si arrestò. <sup id="toc_406">45</sup>Gesù disse: “Chi mi ha toccato?”. Mentre tutti negavano, Pietro disse: “Maestro, la folla ti stringe da ogni parte e ti schiaccia”. <sup id="toc_407">46</sup>Ma Gesù disse: “Qualcuno mi ha toccato. Ho sentito che una forza è uscita da me”. <sup id="toc_408">47</sup>Allora la donna, vedendo che non poteva rimanere nascosta, si fece avanti tremando e, gettatasi ai suoi piedi, dichiarò davanti a tutto il popolo il motivo per cui l’aveva toccato, e come era stata subito guarita. <sup id="toc_409">48</sup>Egli le disse: “Figlia, la tua fede ti ha salvata, va’ in pace!”.</p>
  <p><sup id="toc_410">49</sup>Stava ancora parlando quando venne uno della casa del capo della sinagoga a dirgli: “Tua figlia è morta, non disturbare più il maestro”. <sup id="toc_411">50</sup>Ma Gesù che aveva udito rispose: “Non temere, soltanto abbi fede e sarà salvata”. <sup id="toc_412">51</sup>Giunto alla casa, non lasciò entrare nessuno con sé, all’infuori di Pietro, Giovanni e Giacomo e il padre e la madre della fanciulla. <sup id="toc_413">52</sup>Tutti piangevano e facevano il lamento su di lei. Gesù disse: “Non piangete, perché non è morta, ma dorme”. <sup id="toc_414">53</sup>Essi lo deridevano, sapendo che era morta, <sup id="toc_415">54</sup>ma egli, prendendole la mano, disse ad alta voce: “Fanciulla, alzati!”. <sup id="toc_416">55</sup>Il suo spirito ritornò in lei ed ella si alzò all’istante. Egli ordinò di darle da mangiare. <sup id="toc_417">56</sup>I genitori ne furono sbalorditi, ma egli raccomandò loro di non raccontare a nessuno ciò che era accaduto.</p>
  <h3 id="toc_418">9</h3>
  <p><sup id="toc_419">1</sup>Egli allora chiamò a sé i Dodici e diede loro potere e autorità su tutti i demòni e di curare le malattie. <sup id="toc_420">2</sup>E li mandò ad annunziare il regno di Dio e a guarire gli infermi. <sup id="toc_421">3</sup>Disse loro: “Non prendete nulla per il viaggio, né bastone, né bisaccia, né pane, né denaro, né due tuniche per ciascuno. <sup id="toc_422">4</sup>In qualunque casa entriate, là rimanete e di là poi riprendete il cammino. <sup id="toc_423">5</sup>Quanto a coloro che non vi accolgono, nell’uscire dalla loro città, scuotete la polvere dai vostri piedi, a testimonianza contro di essi”. <sup id="toc_424">6</sup>Allora essi partirono e giravano di villaggio in villaggio, annunziando dovunque la buona novella e operando guarigioni.</p>
  <p><sup id="toc_425">7</sup>Intanto il tetrarca Erode sentì parlare di tutti questi avvenimenti e non sapeva che cosa pensare, perché alcuni dicevano: “Giovanni è risuscitato dai morti”, <sup id="toc_426">8</sup>altri: “È apparso Elia”, e altri ancora: “È risorto uno degli antichi profeti”. <sup id="toc_427">9</sup>Ma Erode diceva: “Giovanni l’ho fatto decapitare io; chi è dunque costui, del quale sento dire tali cose?”. E cercava di vederlo.</p>
  <p><sup id="toc_428">10</sup>Al loro ritorno, gli apostoli raccontarono a Gesù tutto quello che avevano fatto. Allora li prese con sé e si ritirò verso una città chiamata Betsàida. <sup id="toc_429">11</sup>Ma le folle lo seppero e lo seguirono. Egli le accolse e prese a parlar loro del regno di Dio e a guarire quanti avevan bisogno di cure. <sup id="toc_430">12</sup>Il giorno cominciava a declinare e i Dodici gli si avvicinarono dicendo: “Congeda la folla, perché vada nei villaggi e nelle campagne dintorno per alloggiare e trovar cibo, poiché qui siamo in una zona deserta”. <sup id="toc_431">13</sup>Gesù disse loro: “Dategli voi stessi da mangiare”. Ma essi risposero: “Non abbiamo che cinque pani e due pesci, a meno che non andiamo noi a comprare viveri per tutta questa gente”. <sup id="toc_432">14</sup>C’erano infatti circa cinquemila uomini. Egli disse ai discepoli: “Fateli sedere per gruppi di cinquanta”. <sup id="toc_433">15</sup>Così fecero e li invitarono a sedersi tutti quanti. <sup id="toc_434">16</sup>Allora egli prese i cinque pani e i due pesci e, levati gli occhi al cielo, li benedisse, li spezzò e li diede ai discepoli perché lo distribuissero alla folla. <sup id="toc_435">17</sup>Tutti mangiarono e si saziarono e delle parti loro avanzate furono portate via dodici ceste.</p>
  <p><sup id="toc_436">18</sup>Un giorno, mentre Gesù si trovava in un luogo appartato a pregare e i discepoli erano con lui, pose loro questa domanda: “Chi sono io secondo la gente?”. <sup id="toc_437">19</sup>Essi risposero: “Per alcuni Giovanni il Battista, per altri Elia, per altri uno degli antichi profeti che è risorto”. <sup id="toc_438">20</sup>Allora domandò: “Ma voi chi dite che io sia?”. Pietro, prendendo la parola, rispose: “Il Cristo di Dio”. <sup id="toc_439">21</sup>Egli allora ordinò loro severamente di non riferirlo a nessuno.</p>
  <p><sup id="toc_440">22</sup>“Il Figlio dell’uomo, disse, deve soffrire molto, essere riprovato dagli anziani, dai sommi sacerdoti e dagli scribi, esser messo a morte e risorgere il terzo giorno”.</p>
  <p><sup id="toc_441">23</sup>Poi, a tutti, diceva: “Se qualcuno vuol venire dietro a me, rinneghi se stesso, prenda la sua croce ogni giorno e mi segua.</p>
  <p><sup id="toc_442">24</sup>Chi vorrà salvare la propria vita, la perderà, ma chi perderà la propria vita per me, la salverà. <sup id="toc_443">25</sup>Che giova all’uomo guadagnare il mondo intero, se poi si perde o rovina se stesso?</p>
  <p><sup id="toc_444">26</sup>Chi si vergognerà di me e delle mie parole, di lui si vergognerà il Figlio dell’uomo, quando verrà nella gloria sua e del Padre e degli angeli santi.</p>
  <p><sup id="toc_445">27</sup>In verità vi dico: vi sono alcuni qui presenti, che non morranno prima di aver visto il regno di Dio”.</p>
  <p><sup id="toc_446">28</sup>Circa otto giorni dopo questi discorsi, prese con sé Pietro, Giovanni e Giacomo e salì sul monte a pregare. <sup id="toc_447">29</sup>E, mentre pregava, il suo volto cambiò d’aspetto e la sua veste divenne candida e sfolgorante. <sup id="toc_448">30</sup>Ed ecco due uomini parlavano con lui: erano Mosè ed Elia, <sup id="toc_449">31</sup>apparsi nella loro gloria, e parlavano della sua dipartita che avrebbe portato a compimento a Gerusalemme. <sup id="toc_450">32</sup>Pietro e i suoi compagni erano oppressi dal sonno; tuttavia restarono svegli e videro la sua gloria e i due uomini che stavano con lui. <sup id="toc_451">33</sup>Mentre questi si separavano da lui, Pietro disse a Gesù: “Maestro, è bello per noi stare qui. Facciamo tre tende, una per te, una per Mosè e una per Elia”. Egli non sapeva quel che diceva. <sup id="toc_452">34</sup>Mentre parlava così, venne una nube e li avvolse; all’entrare in quella nube, ebbero paura. <sup id="toc_453">35</sup>E dalla nube uscì una voce, che diceva: “Questi è il Figlio mio, l’eletto; ascoltatelo”. <sup id="toc_454">36</sup>Appena la voce cessò, Gesù restò solo. Essi tacquero e in quei giorni non riferirono a nessuno ciò che avevano visto.</p>
  <p><sup id="toc_455">37</sup>Il giorno seguente, quando furon discesi dal monte, una gran folla gli venne incontro. <sup id="toc_456">38</sup>A un tratto dalla folla un uomo si mise a gridare: “Maestro, ti prego di volgere lo sguardo a mio figlio, perché è l’unico che ho. <sup id="toc_457">39</sup>Ecco, uno spirito lo afferra e subito egli grida, lo scuote ed egli da’ schiuma e solo a fatica se ne allontana lasciandolo sfinito. <sup id="toc_458">40</sup>Ho pregato i tuoi discepoli di scacciarlo, ma non ci sono riusciti”. <sup id="toc_459">41</sup>Gesù rispose: “O generazione incredula e perversa, fino a quando sarò con voi e vi sopporterò? Conducimi qui tuo figlio”. <sup id="toc_460">42</sup>Mentre questi si avvicinava, il demonio lo gettò per terra agitandolo con convulsioni. Gesù minacciò lo spirito immondo, risanò il fanciullo e lo consegnò a suo padre. <sup id="toc_461">43</sup>E tutti furono stupiti per la grandezza di Dio.</p>
  <p>Mentre tutti erano sbalorditi per tutte le cose che faceva, disse ai suoi discepoli: <sup id="toc_462">44</sup>“Mettetevi bene in mente queste parole: Il Figlio dell’uomo sta per esser consegnato in mano degli uomini”. <sup id="toc_463">45</sup>Ma essi non comprendevano questa frase; per loro restava così misteriosa che non ne comprendevano il senso e avevano paura a rivolgergli domande su tale argomento.</p>
  <p><sup id="toc_464">46</sup>Frattanto sorse una discussione tra loro, chi di essi fosse il più grande. <sup id="toc_465">47</sup>Allora Gesù, conoscendo il pensiero del loro cuore, prese un fanciullo, se lo mise vicino e disse: <sup id="toc_466">48</sup>“Chi accoglie questo fanciullo nel mio nome, accoglie me; e chi accoglie me, accoglie colui che mi ha mandato. Poiché chi è il più piccolo tra tutti voi, questi è grande”.</p>
  <p><sup id="toc_467">49</sup>Giovanni prese la parola dicendo: “Maestro, abbiamo visto un tale che scacciava demòni nel tuo nome e glielo abbiamo impedito, perché non è con noi tra i tuoi seguaci”. <sup id="toc_468">50</sup>Ma Gesù gli rispose: “Non glielo impedite, perché chi non è contro di voi, è per voi”.</p>
  <p><sup id="toc_469">51</sup>Mentre stavano compiendosi i giorni in cui sarebbe stato tolto dal mondo, si diresse decisamente verso Gerusalemme <sup id="toc_470">52</sup>e mandò avanti dei messaggeri. Questi si incamminarono ed entrarono in un villaggio di Samaritani per fare i preparativi per lui. <sup id="toc_471">53</sup>Ma essi non vollero riceverlo, perché era diretto verso Gerusalemme. <sup id="toc_472">54</sup>Quando videro ciò, i discepoli Giacomo e Giovanni dissero: “Signore, vuoi che diciamo che <i>scenda un fuoco dal cielo e li consumi</i>?”. <sup id="toc_473">55</sup>Ma Gesù si voltò e li rimproverò. <sup id="toc_474">56</sup>E si avviarono verso un altro villaggio.</p>
  <p><sup id="toc_475">57</sup>Mentre andavano per la strada, un tale gli disse: “Ti seguirò dovunque tu vada”. <sup id="toc_476">58</sup>Gesù gli rispose: “Le volpi hanno le loro tane e gli uccelli del cielo i loro nidi, ma il Figlio dell’uomo non ha dove posare il capo”. <sup id="toc_477">59</sup>A un altro disse: “Seguimi”. E costui rispose: “Signore, concedimi di andare a seppellire prima mio padre”. <sup id="toc_478">60</sup>Gesù replicò: “Lascia che i morti seppelliscano i loro morti; tu va’ e annunzia il regno di Dio”. <sup id="toc_479">61</sup>Un altro disse: “Ti seguirò, Signore, ma prima lascia che io mi congedi da quelli di casa”. <sup id="toc_480">62</sup>Ma Gesù gli rispose: “Nessuno che ha messo mano all’aratro e poi si volge indietro, è adatto per il regno di Dio”.</p>
  <h3 id="toc_481">10</h3>
  <p><sup id="toc_482">1</sup>Dopo questi fatti il Signore designò altri settantadue discepoli e li inviò a due a due avanti a sé in ogni città e luogo dove stava per recarsi. <sup id="toc_483">2</sup>Diceva loro: “La messe è molta, ma gli operai sono pochi. Pregate dunque il padrone della messe perché mandi operai per la sua messe. <sup id="toc_484">3</sup>Andate: ecco io vi mando come agnelli in mezzo a lupi; <sup id="toc_485">4</sup>non portate borsa, né bisaccia, né sandali e non salutate nessuno lungo la strada. <sup id="toc_486">5</sup>In qualunque casa entriate, prima dite: Pace a questa casa. <sup id="toc_487">6</sup>Se vi sarà un figlio della pace, la vostra pace scenderà su di lui, altrimenti ritornerà su di voi. <sup id="toc_488">7</sup>Restate in quella casa, mangiando e bevendo di quello che hanno, perché l’operaio è degno della sua mercede. Non passate di casa in casa. <sup id="toc_489">8</sup>Quando entrerete in una città e vi accoglieranno, mangiate quello che vi sarà messo dinanzi, <sup id="toc_490">9</sup>curate i malati che vi si trovano, e dite loro: Si è avvicinato a voi il regno di Dio. <sup id="toc_491">10</sup>Ma quando entrerete in una città e non vi accoglieranno, uscite sulle piazze e dite: <sup id="toc_492">11</sup>Anche la polvere della vostra città che si è attaccata ai nostri piedi, noi la scuotiamo contro di voi; sappiate però che il regno di Dio è vicino. <sup id="toc_493">12</sup>Io vi dico che in quel giorno Sòdoma sarà trattata meno duramente di quella città.</p>
  <p><sup id="toc_494">13</sup>Guai a te, Corazin, guai a te, Betsàida! Perché se in Tiro e Sidone fossero stati compiuti i miracoli compiuti tra voi, già da tempo si sarebbero convertiti vestendo il sacco e coprendosi di cenere. <sup id="toc_495">14</sup>Perciò nel giudizio Tiro e Sidone saranno trattate meno duramente di voi.</p>
  <p><sup id="toc_496">15</sup>E tu, Cafàrnao,</p>
  <p class="testo_rientrato"><i>sarai innalzata fino al cielo?<br/>
Fino agli inferi sarai precipitata!</i></p>
  <p><sup id="toc_497">16</sup>Chi ascolta voi ascolta me, chi disprezza voi disprezza me. E chi disprezza me disprezza colui che mi ha mandato”.</p>
  <p><sup id="toc_498">17</sup>I settantadue tornarono pieni di gioia dicendo: “Signore, anche i demòni si sottomettono a noi nel tuo nome”. <sup id="toc_499">18</sup>Egli disse: “Io vedevo satana cadere dal cielo come la folgore. <sup id="toc_500">19</sup>Ecco, io vi ho dato il potere di camminare sopra i serpenti e gli scorpioni e sopra ogni potenza del nemico; nulla vi potrà danneggiare. <sup id="toc_501">20</sup>Non rallegratevi però perché i demòni si sottomettono a voi; rallegratevi piuttosto che i vostri nomi sono scritti nei cieli”.</p>
  <p><sup id="toc_502">21</sup>In quello stesso istante Gesù esultò nello Spirito Santo e disse: “Io ti rendo lode, Padre, Signore del cielo e della terra, che hai nascosto queste cose ai dotti e ai sapienti e le hai rivelate ai piccoli. Sì, Padre, perché così a te è piaciuto. <sup id="toc_503">22</sup>Ogni cosa mi è stata affidata dal Padre mio e nessuno sa chi è il Figlio se non il Padre, né chi è il Padre se non il Figlio e colui al quale il Figlio lo voglia rivelare”.</p>
  <p><sup id="toc_504">23</sup>E volgendosi ai discepoli, in disparte, disse: “Beati gli occhi che vedono ciò che voi vedete. <sup id="toc_505">24</sup>Vi dico che molti profeti e re hanno desiderato vedere ciò che voi vedete, ma non lo videro, e udire ciò che voi udite, ma non l’udirono”.</p>
  <p><sup id="toc_506">25</sup>Un dottore della legge si alzò per metterlo alla prova: “Maestro, che devo fare per ereditare la vita eterna?”. <sup id="toc_507">26</sup>Gesù gli disse: “Che cosa sta scritto nella Legge? Che cosa vi leggi?”. <sup id="toc_508">27</sup>Costui rispose: “<i>Amerai il Signore Dio tuo con tutto il tuo cuore, con tutta la tua anima, con tutta la tua forza</i>
e con tutta la tua mente e <i>il prossimo tuo come te stesso</i>“. <sup id="toc_509">28</sup>E Gesù: “Hai risposto bene; fa’ questo e vivrai”.</p>
  <p><sup id="toc_510">29</sup>Ma quegli, volendo giustificarsi, disse a Gesù: “E chi è il mio prossimo?”. <sup id="toc_511">30</sup>Gesù riprese:</p>
  <p>“Un uomo scendeva da Gerusalemme a Gèrico e incappò nei briganti che lo spogliarono, lo percossero e poi se ne andarono, lasciandolo mezzo morto. <sup id="toc_512">31</sup>Per caso, un sacerdote scendeva per quella medesima strada e quando lo vide passò oltre dall’altra parte. <sup id="toc_513">32</sup>Anche un levita, giunto in quel luogo, lo vide e passò oltre. <sup id="toc_514">33</sup>Invece un Samaritano, che era in viaggio, passandogli accanto lo vide e n’ebbe compassione. <sup id="toc_515">34</sup>Gli si fece vicino, gli fasciò le ferite, versandovi olio e vino; poi, caricatolo sopra il suo giumento, lo portò a una locanda e si prese cura di lui. <sup id="toc_516">35</sup>Il giorno seguente, estrasse due denari e li diede all’albergatore, dicendo: Abbi cura di lui e ciò che spenderai in più, te lo rifonderò al mio ritorno. <sup id="toc_517">36</sup>Chi di questi tre ti sembra sia stato il prossimo di colui che è incappato nei briganti?”. <sup id="toc_518">37</sup>Quegli rispose: “Chi ha avuto compassione di lui”. Gesù gli disse: “Va’ e anche tu fa’ lo stesso”.</p>
  <p><sup id="toc_519">38</sup>Mentre erano in cammino, entrò in un villaggio e una donna, di nome Marta, lo accolse nella sua casa. <sup id="toc_520">39</sup>Essa aveva una sorella, di nome Maria, la quale, sedutasi ai piedi di Gesù, ascoltava la sua parola; <sup id="toc_521">40</sup>Marta invece era tutta presa dai molti servizi. Pertanto, fattasi avanti, disse: “Signore, non ti curi che mia sorella mi ha lasciata sola a servire? Dille dunque che mi aiuti”. <sup id="toc_522">41</sup>Ma Gesù le rispose: “Marta, Marta, tu ti preoccupi e ti agiti per molte cose, <sup id="toc_523">42</sup>ma una sola è la cosa di cui c’è bisogno. Maria si è scelta la parte migliore, che non le sarà tolta”.</p>
  <h3 id="toc_524">11</h3>
  <p><sup id="toc_525">1</sup>Un giorno Gesù si trovava in un luogo a pregare e quando ebbe finito uno dei discepoli gli disse: “Signore, insegnaci a pregare, come anche Giovanni ha insegnato ai suoi discepoli”. <sup id="toc_526">2</sup>Ed egli disse loro: “Quando pregate, dite:</p>
  <p class="testo_rientrato">Padre, sia santificato il tuo nome,<br/>
venga il tuo regno;<br/> <sup id="toc_527">3</sup>dacci ogni giorno il nostro pane quotidiano,<br/> <sup id="toc_528">4</sup>e perdonaci i nostri peccati,<br/>
perché anche noi perdoniamo ad ogni nostro debitore,<br/>
e non ci indurre in tentazione”.</p>
  <p><sup id="toc_529">5</sup>Poi aggiunse: “Se uno di voi ha un amico e va da lui a mezzanotte a dirgli: Amico, prestami tre pani, <sup id="toc_530">6</sup>perché è giunto da me un amico da un viaggio e non ho nulla da mettergli davanti; <sup id="toc_531">7</sup>e se quegli dall’interno gli risponde: Non m’importunare, la porta è già chiusa e i miei bambini sono a letto con me, non posso alzarmi per darteli; <sup id="toc_532">8</sup>vi dico che, se anche non si alzerà a darglieli per amicizia, si alzerà a dargliene quanti gliene occorrono almeno per la sua insistenza.</p>
  <p><sup id="toc_533">9</sup>Ebbene io vi dico: Chiedete e vi sarà dato, cercate e troverete, bussate e vi sarà aperto. <sup id="toc_534">10</sup>Perché chi chiede ottiene, chi cerca trova, e a chi bussa sarà aperto. <sup id="toc_535">11</sup>Quale padre tra voi, se il figlio gli chiede un pane, gli darà una pietra? O se gli chiede un pesce, gli darà al posto del pesce una serpe? <sup id="toc_536">12</sup>O se gli chiede un uovo, gli darà uno scorpione? <sup id="toc_537">13</sup>Se dunque voi, che siete cattivi, sapete dare cose buone ai vostri figli, quanto più il Padre vostro celeste darà lo Spirito Santo a coloro che glielo chiedono!”.</p>
  <p><sup id="toc_538">14</sup>Gesù stava scacciando un demonio che era muto. Uscito il demonio, il muto cominciò a parlare e le folle rimasero meravigliate. <sup id="toc_539">15</sup>Ma alcuni dissero: “È in nome di Beelzebùl, capo dei demòni, che egli scaccia i demòni”. <sup id="toc_540">16</sup>Altri poi, per metterlo alla prova, gli domandavano un segno dal cielo. <sup id="toc_541">17</sup>Egli, conoscendo i loro pensieri, disse: “Ogni regno diviso in se stesso va in rovina e una casa cade sull’altra. <sup id="toc_542">18</sup>Ora, se anche satana è diviso in se stesso, come potrà stare in piedi il suo regno? Voi dite che io scaccio i demòni in nome di Beelzebùl. <sup id="toc_543">19</sup>Ma se io scaccio i demòni in nome di Beelzebùl, i vostri discepoli in nome di chi li scacciano? Perciò essi stessi saranno i vostri giudici. <sup id="toc_544">20</sup>Se invece io scaccio i demòni con il dito di Dio, è dunque giunto a voi il regno di Dio.</p>
  <p><sup id="toc_545">21</sup>Quando un uomo forte, bene armato, fa la guardia al suo palazzo, tutti i suoi beni stanno al sicuro. <sup id="toc_546">22</sup>Ma se arriva uno più forte di lui e lo vince, gli strappa via l’armatura nella quale confidava e ne distribuisce il bottino.</p>
  <p><sup id="toc_547">23</sup>Chi non è con me, è contro di me; e chi non raccoglie con me, disperde.</p>
  <p><sup id="toc_548">24</sup>Quando lo spirito immondo esce dall’uomo, si aggira per luoghi aridi in cerca di riposo e, non trovandone, dice: Ritornerò nella mia casa da cui sono uscito. <sup id="toc_549">25</sup>Venuto, la trova spazzata e adorna. <sup id="toc_550">26</sup>Allora va, prende con sé altri sette spiriti peggiori di lui ed essi entrano e vi alloggiano e la condizione finale di quell’uomo diventa peggiore della prima”.</p>
  <p><sup id="toc_551">27</sup>Mentre diceva questo, una donna alzò la voce di mezzo alla folla e disse: “Beato il ventre che ti ha portato e il seno da cui hai preso il latte!”. <sup id="toc_552">28</sup>Ma egli disse: “Beati piuttosto coloro che ascoltano la parola di Dio e la osservano!”.</p>
  <p><sup id="toc_553">29</sup>Mentre le folle si accalcavano, Gesù cominciò a dire: “Questa generazione è una generazione malvagia; essa cerca un segno, ma non le sarà dato nessun segno fuorché il segno di Giona. <sup id="toc_554">30</sup>Poiché come Giona fu un segno per quelli di Nìnive, così anche il Figlio dell’uomo lo sarà per questa generazione. <sup id="toc_555">31</sup>La regina del sud sorgerà nel giudizio insieme con gli uomini di questa generazione e li condannerà; perché essa venne dalle estremità della terra per ascoltare la sapienza di Salomone. Ed ecco, ben più di Salomone c’è qui. <sup id="toc_556">32</sup>Quelli di Nìnive sorgeranno nel giudizio insieme con questa generazione e la condanneranno; perché essi alla predicazione di Giona si convertirono. Ed ecco, ben più di Giona c’è qui.</p>
  <p><sup id="toc_557">33</sup>Nessuno accende una lucerna e la mette in luogo nascosto o sotto il moggio, ma sopra il lucerniere, perché quanti entrano vedano la luce. <sup id="toc_558">34</sup>La lucerna del tuo corpo è l’occhio. Se il tuo occhio è sano, anche il tuo corpo è tutto nella luce; ma se è malato, anche il tuo corpo è nelle tenebre. <sup id="toc_559">35</sup>Bada dunque che la luce che è in te non sia tenebra. <sup id="toc_560">36</sup>Se il tuo corpo è tutto luminoso senza avere alcuna parte nelle tenebre, tutto sarà luminoso, come quando la lucerna ti illumina con il suo bagliore”.</p>
  <p><sup id="toc_561">37</sup>Dopo che ebbe finito di parlare, un fariseo lo invitò a pranzo. Egli entrò e si mise a tavola. <sup id="toc_562">38</sup>Il fariseo si meravigliò che non avesse fatto le abluzioni prima del pranzo. <sup id="toc_563">39</sup>Allora il Signore gli disse: “Voi farisei purificate l’esterno della coppa e del piatto, ma il vostro interno è pieno di rapina e di iniquità. <sup id="toc_564">40</sup>Stolti! Colui che ha fatto l’esterno non ha forse fatto anche l’interno? <sup id="toc_565">41</sup>Piuttosto date in elemosina quel che c’è dentro, ed ecco, tutto per voi sarà mondo. <sup id="toc_566">42</sup>Ma guai a voi, farisei, che pagate la decima della menta, della ruta e di ogni erbaggio, e poi trasgredite la giustizia e l’amore di Dio. Queste cose bisognava curare senza trascurare le altre. <sup id="toc_567">43</sup>Guai a voi, farisei, che avete cari i primi posti nelle sinagoghe e i saluti sulle piazze. <sup id="toc_568">44</sup>Guai a voi perché siete come quei sepolcri che non si vedono e la gente vi passa sopra senza saperlo”.</p>
  <p><sup id="toc_569">45</sup>Uno dei dottori della legge intervenne: “Maestro, dicendo questo, offendi anche noi”. <sup id="toc_570">46</sup>Egli rispose: “Guai anche a voi, dottori della legge, che caricate gli uomini di pesi insopportabili, e quei pesi voi non li toccate nemmeno con un dito! <sup id="toc_571">47</sup>Guai a voi, che costruite i sepolcri dei profeti, e i vostri padri li hanno uccisi. <sup id="toc_572">48</sup>Così voi date testimonianza e approvazione alle opere dei vostri padri: essi li uccisero e voi costruite loro i sepolcri. <sup id="toc_573">49</sup>Per questo la sapienza di Dio ha detto: Manderò a loro profeti e apostoli ed essi li uccideranno e perseguiteranno; <sup id="toc_574">50</sup>perché sia chiesto conto a questa generazione del sangue di tutti i profeti, versato fin dall’inizio del mondo, <sup id="toc_575">51</sup>dal sangue di Abele fino al sangue di Zaccaria, che fu ucciso tra l’altare e il santuario. Sì, vi dico, ne sarà chiesto conto a questa generazione. <sup id="toc_576">52</sup>Guai a voi, dottori della legge, che avete tolto la chiave della scienza. Voi non siete entrati, e a quelli che volevano entrare l’avete impedito”.</p>
  <p><sup id="toc_577">53</sup>Quando fu uscito di là, gli scribi e i farisei cominciarono a trattarlo ostilmente e a farlo parlare su molti argomenti, <sup id="toc_578">54</sup>tendendogli insidie, per sorprenderlo in qualche parola uscita dalla sua stessa bocca.</p>
  <h3 id="toc_579">12</h3>
  <p><sup id="toc_580">1</sup>Nel frattempo, radunatesi migliaia di persone che si calpestavano a vicenda, Gesù cominciò a dire anzitutto ai discepoli: “Guardatevi dal lievito dei farisei, che è l’ipocrisia. <sup id="toc_581">2</sup>Non c’è nulla di nascosto che non sarà svelato, né di segreto che non sarà conosciuto. <sup id="toc_582">3</sup>Pertanto ciò che avrete detto nelle tenebre, sarà udito in piena luce; e ciò che avrete detto all’orecchio nelle stanze più interne, sarà annunziato sui tetti.</p>
  <p><sup id="toc_583">4</sup>A voi miei amici, dico: Non temete coloro che uccidono il corpo e dopo non possono far più nulla. <sup id="toc_584">5</sup>Vi mostrerò invece chi dovete temere: temete Colui che, dopo aver ucciso, ha il potere di gettare nella Geenna. Sì, ve lo dico, temete Costui. <sup id="toc_585">6</sup>Cinque passeri non si vendono forse per due soldi? Eppure nemmeno uno di essi è dimenticato davanti a Dio. <sup id="toc_586">7</sup>Anche i capelli del vostro capo sono tutti contati. Non temete, voi valete più di molti passeri.</p>
  <p><sup id="toc_587">8</sup>Inoltre vi dico: Chiunque mi riconoscerà davanti agli uomini, anche il Figlio dell’uomo lo riconoscerà davanti agli angeli di Dio; <sup id="toc_588">9</sup>ma chi mi rinnegherà davanti agli uomini sarà rinnegato davanti agli angeli di Dio.</p>
  <p><sup id="toc_589">10</sup>Chiunque parlerà contro il Figlio dell’uomo gli sarà perdonato, ma chi bestemmierà lo Spirito Santo non gli sarà perdonato.</p>
  <p><sup id="toc_590">11</sup>Quando vi condurranno davanti alle sinagoghe, ai magistrati e alle autorità, non preoccupatevi come discolparvi o che cosa dire; <sup id="toc_591">12</sup>perché lo Spirito Santo vi insegnerà in quel momento ciò che bisogna dire”.</p>
  <p><sup id="toc_592">13</sup>Uno della folla gli disse: “Maestro, di’ a mio fratello che divida con me l’eredità”. <sup id="toc_593">14</sup>Ma egli rispose: “O uomo, chi mi ha costituito giudice o mediatore sopra di voi?”. <sup id="toc_594">15</sup>E disse loro: “Guardatevi e tenetevi lontano da ogni cupidigia, perché anche se uno è nell’abbondanza la sua vita non dipende dai suoi beni”. <sup id="toc_595">16</sup>Disse poi una parabola: “La campagna di un uomo ricco aveva dato un buon raccolto. <sup id="toc_596">17</sup>Egli ragionava tra sé: Che farò, poiché non ho dove riporre i miei raccolti? <sup id="toc_597">18</sup>E disse: Farò così: demolirò i miei magazzini e ne costruirò di più grandi e vi raccoglierò tutto il grano e i miei beni. <sup id="toc_598">19</sup>Poi dirò a me stesso: Anima mia, hai a disposizione molti beni, per molti anni; riposati, mangia, bevi e datti alla gioia. <sup id="toc_599">20</sup>Ma Dio gli disse: Stolto, questa notte stessa ti sarà richiesta la tua vita. E quello che hai preparato di chi sarà? <sup id="toc_600">21</sup>Così è di chi accumula tesori per sé, e non arricchisce davanti a Dio”.</p>
  <p><sup id="toc_601">22</sup>Poi disse ai discepoli: “Per questo io vi dico: Non datevi pensiero per la vostra vita, di quello che mangerete; né per il vostro corpo, come lo vestirete. <sup id="toc_602">23</sup>La vita vale più del cibo e il corpo più del vestito. <sup id="toc_603">24</sup>Guardate i corvi: non seminano e non mietono, non hanno ripostiglio né granaio, e Dio li nutre. Quanto più degli uccelli voi valete! <sup id="toc_604">25</sup>Chi di voi, per quanto si affanni, può aggiungere un’ora sola alla sua vita? <sup id="toc_605">26</sup>Se dunque non avete potere neanche per la più piccola cosa, perché vi affannate del resto? <sup id="toc_606">27</sup>Guardate i gigli, come crescono: non filano, non tessono: eppure io vi dico che neanche Salomone, con tutta la sua gloria, vestiva come uno di loro. <sup id="toc_607">28</sup>Se dunque Dio veste così l’erba del campo, che oggi c’è e domani si getta nel forno, quanto più voi, gente di poca fede? <sup id="toc_608">29</sup>Non cercate perciò che cosa mangerete e berrete, e non state con l’animo in ansia: <sup id="toc_609">30</sup>di tutte queste cose si preoccupa la gente del mondo; ma il Padre vostro sa che ne avete bisogno. <sup id="toc_610">31</sup>Cercate piuttosto il regno di Dio, e queste cose vi saranno date in aggiunta.</p>
  
  <div class="div_img">
    <p class="testo_centrato"><img alt="Nemmeno Salomone in tutta la sua gloria... Luca 12,27" class="img" id="i_2b" src="../Images/santoro_nemmenosalomone.jpg"/></p>
    <p class="testo_centrato testo_didascalia"><i>Nemmeno Salomone in tutta la sua gloria... Luca 12,27</i><br/><span class="testo_piccolo">Santoro, Pino: olio e acrilici su tela 60x80 cm, 12 marzo 2004</span></p>
</div>
  
  <p><sup id="toc_611">32</sup>Non temere, piccolo gregge, perché al Padre vostro è piaciuto di darvi il suo regno.</p>
  <p><sup id="toc_612">33</sup>Vendete ciò che avete e datelo in elemosina; fatevi borse che non invecchiano, un tesoro inesauribile nei cieli, dove i ladri non arrivano e la tignola non consuma. <sup id="toc_613">34</sup>Perché dove è il vostro tesoro, là sarà anche il vostro cuore.</p>
  <p><sup id="toc_614">35</sup>Siate pronti, con la cintura ai fianchi e le lucerne accese; <sup id="toc_615">36</sup>siate simili a coloro che aspettano il padrone quando torna dalle nozze, per aprirgli subito, appena arriva e bussa. <sup id="toc_616">37</sup>Beati quei servi che il padrone al suo ritorno troverà ancora svegli; in verità vi dico, si cingerà le sue vesti, li farà mettere a tavola e passerà a servirli. <sup id="toc_617">38</sup>E se, giungendo nel mezzo della notte o prima dell’alba, li troverà così, beati loro! <sup id="toc_618">39</sup>Sappiate bene questo: se il padrone di casa sapesse a che ora viene il ladro, non si lascerebbe scassinare la casa. <sup id="toc_619">40</sup>Anche voi tenetevi pronti, perché il Figlio dell’uomo verrà nell’ora che non pensate”.</p>
  <p><sup id="toc_620">41</sup>Allora Pietro disse: “Signore, questa parabola la dici per noi o anche per tutti?”. <sup id="toc_621">42</sup>Il Signore rispose: “Qual è dunque l’amministratore fedele e saggio, che il Signore porrà a capo della sua servitù, per distribuire a tempo debito la razione di cibo? <sup id="toc_622">43</sup>Beato quel servo che il padrone, arrivando, troverà al suo lavoro. <sup id="toc_623">44</sup>In verità vi dico, lo metterà a capo di tutti i suoi averi. <sup id="toc_624">45</sup>Ma se quel servo dicesse in cuor suo: Il padrone tarda a venire, e cominciasse a percuotere i servi e le serve, a mangiare, a bere e a ubriacarsi, <sup id="toc_625">46</sup>il padrone di quel servo arriverà nel giorno in cui meno se l’aspetta e in un’ora che non sa, e lo punirà con rigore assegnandogli il posto fra gli infedeli. <sup id="toc_626">47</sup>Il servo che, conoscendo la volontà del padrone, non avrà disposto o agito secondo la sua volontà, riceverà molte percosse; <sup id="toc_627">48</sup>quello invece che, non conoscendola, avrà fatto cose meritevoli di percosse, ne riceverà poche. A chiunque fu dato molto, molto sarà chiesto; a chi fu affidato molto, sarà richiesto molto di più.</p>
  <p><sup id="toc_628">49</sup>Sono venuto a portare il fuoco sulla terra; e come vorrei che fosse già acceso! <sup id="toc_629">50</sup>C’è un battesimo che devo ricevere; e come sono angosciato, finché non sia compiuto!</p>
  <p><sup id="toc_630">51</sup>Pensate che io sia venuto a portare la pace sulla terra? No, vi dico, ma la divisione. <sup id="toc_631">52</sup>D’ora innanzi in una casa di cinque persone <sup id="toc_632">53</sup>si divideranno tre contro due e due contro tre;</p>
  <p class="testo_rientrato">padre contro figlio e <i>figlio contro padre</i>,<br/>
madre contro figlia e <i>figlia contro madre</i>,<br/>
suocera contro nuora e <i>nuora contro suocera</i>“.</p>
  <p><sup id="toc_633">54</sup>Diceva ancora alle folle: “Quando vedete una nuvola salire da ponente, subito dite: Viene la pioggia, e così accade. <sup id="toc_634">55</sup>E quando soffia lo scirocco, dite: Ci sarà caldo, e così accade. <sup id="toc_635">56</sup>Ipocriti! Sapete giudicare l’aspetto della terra e del cielo, come mai questo tempo non sapete giudicarlo? <sup id="toc_636">57</sup>E perché non giudicate da voi stessi ciò che è giusto? <sup id="toc_637">58</sup>Quando vai con il tuo avversario davanti al magistrato, lungo la strada procura di accordarti con lui, perché non ti trascini davanti al giudice e il giudice ti consegni all’esecutore e questi ti getti in prigione. <sup id="toc_638">59</sup>Ti assicuro, non ne uscirai finché non avrai pagato fino all’ultimo spicciolo”.</p>
  <h3 id="toc_639">13</h3>
  <p><sup id="toc_640">1</sup>In quello stesso tempo si presentarono alcuni a riferirgli circa quei Galilei, il cui sangue Pilato aveva mescolato con quello dei loro sacrifici. <sup id="toc_641">2</sup>Prendendo la parola, Gesù rispose: “Credete che quei Galilei fossero più peccatori di tutti i Galilei, per aver subito tale sorte? <sup id="toc_642">3</sup>No, vi dico, ma se non vi convertite, perirete tutti allo stesso modo. <sup id="toc_643">4</sup>O quei diciotto, sopra i quali rovinò la torre di Sìloe e li uccise, credete che fossero più colpevoli di tutti gli abitanti di Gerusalemme? <sup id="toc_644">5</sup>No, vi dico, ma se non vi convertite, perirete tutti allo stesso modo”.</p>
  <p><sup id="toc_645">6</sup>Disse anche questa parabola: “Un tale aveva un fico piantato nella vigna e venne a cercarvi frutti, ma non ne trovò. <sup id="toc_646">7</sup>Allora disse al vignaiolo: Ecco, son tre anni che vengo a cercare frutti su questo fico, ma non ne trovo. Taglialo. Perché deve sfruttare il terreno? <sup id="toc_647">8</sup>Ma quegli rispose: Padrone, lascialo ancora quest’anno finché io gli zappi attorno e vi metta il concime <sup id="toc_648">9</sup>e vedremo se porterà frutto per l’avvenire; se no, lo taglierai”.</p>
  <p><sup id="toc_649">10</sup>Una volta stava insegnando in una sinagoga il giorno di sabato. <sup id="toc_650">11</sup>C’era là una donna che aveva da diciotto anni uno spirito che la teneva inferma; era curva e non poteva drizzarsi in nessun modo. <sup id="toc_651">12</sup>Gesù la vide, la chiamò a sé e le disse: “Donna, sei libera dalla tua infermità”, <sup id="toc_652">13</sup>e le impose le mani. Subito quella si raddrizzò e glorificava Dio.</p>
  <p><sup id="toc_653">14</sup>Ma il capo della sinagoga, sdegnato perché Gesù aveva operato quella guarigione di sabato, rivolgendosi alla folla disse: “Ci sono sei giorni in cui si deve lavorare; in quelli dunque venite a farvi curare e non in giorno di sabato”. <sup id="toc_654">15</sup>Il Signore replicò: “Ipocriti, non scioglie forse, di sabato, ciascuno di voi il bue o l’asino dalla mangiatoia, per condurlo ad abbeverarsi? <sup id="toc_655">16</sup>E questa figlia di Abramo, che satana ha tenuto legata diciott’anni, non doveva essere sciolta da questo legame in giorno di sabato?”. <sup id="toc_656">17</sup>Quando egli diceva queste cose, tutti i suoi avversari si vergognavano, mentre la folla intera esultava per tutte le meraviglie da lui compiute.</p>
  <p><sup id="toc_657">18</sup>Diceva dunque: “A che cosa è simile il regno di Dio, e a che cosa lo rassomiglierò? <sup id="toc_658">19</sup>È simile a un granellino di senapa, che un uomo ha preso e gettato nell’orto; poi è cresciuto e diventato un arbusto, e gli uccelli del cielo si sono posati tra i suoi rami”.</p>
  <p><sup id="toc_659">20</sup>E ancora: “A che cosa rassomiglierò il regno di Dio? <sup id="toc_660">21</sup>È simile al lievito che una donna ha preso e nascosto in tre staia di farina, finché sia tutta fermentata”.</p>
  <p><sup id="toc_661">22</sup>Passava per città e villaggi, insegnando, mentre camminava verso Gerusalemme. <sup id="toc_662">23</sup>Un tale gli chiese: “Signore, sono pochi quelli che si salvano?”. Rispose: <sup id="toc_663">24</sup>“Sforzatevi di entrare per la porta stretta, perché molti, vi dico, cercheranno di entrarvi, ma non ci riusciranno. <sup id="toc_664">25</sup>Quando il padrone di casa si alzerà e chiuderà la porta, rimasti fuori, comincerete a bussare alla porta, dicendo: Signore, aprici. Ma egli vi risponderà: Non vi conosco, non so di dove siete. <sup id="toc_665">26</sup>Allora comincerete a dire: Abbiamo mangiato e bevuto in tua presenza e tu hai insegnato nelle nostre piazze. <sup id="toc_666">27</sup>Ma egli dichiarerà: Vi dico che non so di dove siete. Allontanatevi da me voi tutti operatori d’iniquità! <sup id="toc_667">28</sup>Là ci sarà pianto e stridore di denti quando vedrete Abramo, Isacco e Giacobbe e tutti i profeti nel regno di Dio e voi cacciati fuori. <sup id="toc_668">29</sup>Verranno da oriente e da occidente, da settentrione e da mezzogiorno e siederanno a mensa nel regno di Dio. <sup id="toc_669">30</sup>Ed ecco, ci sono alcuni tra gli ultimi che saranno primi e alcuni tra i primi che saranno ultimi”.</p>
  <p><sup id="toc_670">31</sup>In quel momento si avvicinarono alcuni farisei a dirgli: “Parti e vattene via di qui, perché Erode ti vuole uccidere”. <sup id="toc_671">32</sup>Egli rispose: “Andate a dire a quella volpe: Ecco, io scaccio i demòni e compio guarigioni oggi e domani; e il terzo giorno avrò finito. <sup id="toc_672">33</sup>Però è necessario che oggi, domani e il giorno seguente io vada per la mia strada, perché non è possibile che un profeta muoia fuori di Gerusalemme.</p>
  <p><sup id="toc_673">34</sup>Gerusalemme, Gerusalemme, che uccidi i profeti e lapidi coloro che sono mandati a te, quante volte ho voluto raccogliere i tuoi figli come una gallina la sua covata sotto le ali e voi non avete voluto! <sup id="toc_674">35</sup>Ecco, <i>la vostra casa vi viene lasciata deserta</i>! Vi dico infatti che non mi vedrete più fino al tempo in cui direte: <i>Benedetto colui che viene nel nome del Signore!</i>“.</p>
  <h3 id="toc_675">14</h3>
  <p><sup id="toc_676">1</sup>Un sabato era entrato in casa di uno dei capi dei farisei per pranzare e la gente stava ad osservarlo. <sup id="toc_677">2</sup>Davanti a lui stava un idropico. <sup id="toc_678">3</sup>Rivolgendosi ai dottori della legge e ai farisei, Gesù disse: “È lecito o no curare di sabato?”. <sup id="toc_679">4</sup>Ma essi tacquero. Egli lo prese per mano, lo guarì e lo congedò. <sup id="toc_680">5</sup>Poi disse: “Chi di voi, se un asino o un bue gli cade nel pozzo, non lo tirerà subito fuori in giorno di sabato?”. <sup id="toc_681">6</sup>E non potevano rispondere nulla a queste parole.</p>
  <p><sup id="toc_682">7</sup>Osservando poi come gli invitati sceglievano i primi posti, disse loro una parabola: <sup id="toc_683">8</sup>“Quando sei invitato a nozze da qualcuno, non metterti al primo posto, perché non ci sia un altro invitato più ragguardevole di te <sup id="toc_684">9</sup>e colui che ha invitato te e lui venga a dirti: Cedigli il posto! Allora dovrai con vergogna occupare l’ultimo posto. <sup id="toc_685">10</sup>Invece quando sei invitato, va’ a metterti all’ultimo posto, perché venendo colui che ti ha invitato ti dica: Amico, passa più avanti. Allora ne avrai onore davanti a tutti i commensali. <sup id="toc_686">11</sup>Perché chiunque si esalta sarà umiliato, e chi si umilia sarà esaltato”.</p>
  <p><sup id="toc_687">12</sup>Disse poi a colui che l’aveva invitato: “Quando offri un pranzo o una cena, non invitare i tuoi amici, né i tuoi fratelli, né i tuoi parenti, né i ricchi vicini, perché anch’essi non ti invitino a loro volta e tu abbia il contraccambio. <sup id="toc_688">13</sup>Al contrario, quando dài un banchetto, invita poveri, storpi, zoppi, ciechi; <sup id="toc_689">14</sup>e sarai beato perché non hanno da ricambiarti. Riceverai infatti la tua ricompensa alla risurrezione dei giusti”.</p>
  <p><sup id="toc_690">15</sup>Uno dei commensali, avendo udito ciò, gli disse: “Beato chi mangerà il pane nel regno di Dio!”. <sup id="toc_691">16</sup>Gesù rispose: “Un uomo diede una grande cena e fece molti inviti. <sup id="toc_692">17</sup>All’ora della cena, mandò il suo servo a dire agli invitati: Venite, è pronto. <sup id="toc_693">18</sup>Ma tutti, all’unanimità, cominciarono a scusarsi. Il primo disse: Ho comprato un campo e devo andare a vederlo; ti prego, considerami giustificato. <sup id="toc_694">19</sup>Un altro disse: Ho comprato cinque paia di buoi e vado a provarli; ti prego, considerami giustificato. <sup id="toc_695">20</sup>Un altro disse: Ho preso moglie e perciò non posso venire. <sup id="toc_696">21</sup>Al suo ritorno il servo riferì tutto questo al padrone. Allora il padrone di casa, irritato, disse al servo: Esci subito per le piazze e per le vie della città e conduci qui poveri, storpi, ciechi e zoppi. <sup id="toc_697">22</sup>Il servo disse: Signore, è stato fatto come hai ordinato, ma c’è ancora posto. <sup id="toc_698">23</sup>Il padrone allora disse al servo: Esci per le strade e lungo le siepi, spingili a entrare, perché la mia casa si riempia. <sup id="toc_699">24</sup>Perché vi dico: Nessuno di quegli uomini che erano stati invitati assaggerà la mia cena”.</p>
  <p><sup id="toc_700">25</sup>Siccome molta gente andava con lui, egli si voltò e disse: <sup id="toc_701">26</sup>“Se uno viene a me e non odia suo padre, sua madre, la moglie, i figli, i fratelli, le sorelle e perfino la propria vita, non può essere mio discepolo. <sup id="toc_702">27</sup>Chi non porta la propria croce e non viene dietro di me, non può essere mio discepolo.</p>
  <p><sup id="toc_703">28</sup>Chi di voi, volendo costruire una torre, non si siede prima a calcolarne la spesa, se ha i mezzi per portarla a compimento? <sup id="toc_704">29</sup>Per evitare che, se getta le fondamenta e non può finire il lavoro, tutti coloro che vedono comincino a deriderlo, dicendo: <sup id="toc_705">30</sup>Costui ha iniziato a costruire, ma non è stato capace di finire il lavoro. <sup id="toc_706">31</sup>Oppure quale re, partendo in guerra contro un altro re, non siede prima a esaminare se può affrontare con diecimila uomini chi gli viene incontro con ventimila? <sup id="toc_707">32</sup>Se no, mentre l’altro è ancora lontano, gli manda un’ambasceria per la pace. <sup id="toc_708">33</sup>Così chiunque di voi non rinunzia a tutti i suoi averi, non può essere mio discepolo.</p>
  <p><sup id="toc_709">34</sup>Il sale è buono, ma se anche il sale perdesse il sapore, con che cosa lo si salerà? <sup id="toc_710">35</sup>Non serve né per la terra né per il concime e così lo buttano via. Chi ha orecchi per intendere, intenda”.</p>
  <h3 id="toc_711">15</h3>
  <p><sup id="toc_712">1</sup>Si avvicinavano a lui tutti i pubblicani e i peccatori per ascoltarlo. <sup id="toc_713">2</sup>I farisei e gli scribi mormoravano: “Costui riceve i peccatori e mangia con loro”. <sup id="toc_714">3</sup>Allora egli disse loro questa parabola:</p>
  <p><sup id="toc_715">4</sup>“Chi di voi se ha cento pecore e ne perde una, non lascia le novantanove nel deserto e va dietro a quella perduta, finché non la ritrova? <sup id="toc_716">5</sup>Ritrovatala, se la mette in spalla tutto contento, <sup id="toc_717">6</sup>va a casa, chiama gli amici e i vicini dicendo: Rallegratevi con me, perché ho trovato la mia pecora che era perduta. <sup id="toc_718">7</sup>Così, vi dico, ci sarà più gioia in cielo per un peccatore convertito, che per novantanove giusti che non hanno bisogno di conversione.</p>
  <p><sup id="toc_719">8</sup>O quale donna, se ha dieci dramme e ne perde una, non accende la lucerna e spazza la casa e cerca attentamente finché non la ritrova? <sup id="toc_720">9</sup>E dopo averla trovata, chiama le amiche e le vicine, dicendo: Rallegratevi con me, perché ho ritrovato la dramma che avevo perduta. <sup id="toc_721">10</sup>Così, vi dico, c’è gioia davanti agli angeli di Dio per un solo peccatore che si converte”.</p>
  <p><sup id="toc_722">11</sup>Disse ancora: “Un uomo aveva due figli. <sup id="toc_723">12</sup>Il più giovane disse al padre: Padre, dammi la parte del patrimonio che mi spetta. E il padre divise tra loro le sostanze. <sup id="toc_724">13</sup>Dopo non molti giorni, il figlio più giovane, raccolte le sue cose, partì per un paese lontano e là sperperò le sue sostanze vivendo da dissoluto. <sup id="toc_725">14</sup>Quando ebbe speso tutto, in quel paese venne una grande carestia ed egli cominciò a trovarsi nel bisogno. <sup id="toc_726">15</sup>Allora andò e si mise a servizio di uno degli abitanti di quella regione, che lo mandò nei campi a pascolare i porci. <sup id="toc_727">16</sup>Avrebbe voluto saziarsi con le carrube che mangiavano i porci; ma nessuno gliene dava. <sup id="toc_728">17</sup>Allora rientrò in se stesso e disse: Quanti salariati in casa di mio padre hanno pane in abbondanza e io qui muoio di fame! <sup id="toc_729">18</sup>Mi leverò e andrò da mio padre e gli dirò: Padre, ho peccato contro il Cielo e contro di te; <sup id="toc_730">19</sup>non sono più degno di esser chiamato tuo figlio. Trattami come uno dei tuoi garzoni. <sup id="toc_731">20</sup>Partì e si incamminò verso suo padre.</p>
  <p>Quando era ancora lontano il padre lo vide e commosso gli corse incontro, gli si gettò al collo e lo baciò. <sup id="toc_732">21</sup>Il figlio gli disse: Padre, ho peccato contro il Cielo e contro di te; non sono più degno di esser chiamato tuo figlio. <sup id="toc_733">22</sup>Ma il padre disse ai servi: Presto, portate qui il vestito più bello e rivestitelo, mettetegli l’anello al dito e i calzari ai piedi. <sup id="toc_734">23</sup>Portate il vitello grasso, ammazzatelo, mangiamo e facciamo festa, <sup id="toc_735">24</sup>perché questo mio figlio era morto ed è tornato in vita, era perduto ed è stato ritrovato. E cominciarono a far festa.</p>
  <p><sup id="toc_736">25</sup>Il figlio maggiore si trovava nei campi. Al ritorno, quando fu vicino a casa, udì la musica e le danze; <sup id="toc_737">26</sup>chiamò un servo e gli domandò che cosa fosse tutto ciò. <sup id="toc_738">27</sup>Il servo gli rispose: È tornato tuo fratello e il padre ha fatto ammazzare il vitello grasso, perché lo ha riavuto sano e salvo. <sup id="toc_739">28</sup>Egli si arrabbiò, e non voleva entrare. Il padre allora uscì a pregarlo. <sup id="toc_740">29</sup>Ma lui rispose a suo padre: Ecco, io ti servo da tanti anni e non ho mai trasgredito un tuo comando, e tu non mi hai dato mai un capretto per far festa con i miei amici. <sup id="toc_741">30</sup>Ma ora che questo tuo figlio che ha divorato i tuoi averi con le prostitute è tornato, per lui hai ammazzato il vitello grasso. <sup id="toc_742">31</sup>Gli rispose il padre: Figlio, tu sei sempre con me e tutto ciò che è mio è tuo; <sup id="toc_743">32</sup>ma bisognava far festa e rallegrarsi, perché questo tuo fratello era morto ed è tornato in vita, era perduto ed è stato ritrovato”.</p>
  <h3 id="toc_744">16</h3>
  <p><sup id="toc_745">1</sup>Diceva anche ai discepoli: “C’era un uomo ricco che aveva un amministratore, e questi fu accusato dinanzi a lui di sperperare i suoi averi. <sup id="toc_746">2</sup>Lo chiamò e gli disse: Che è questo che sento dire di te? Rendi conto della tua amministrazione, perché non puoi più essere amministratore. <sup id="toc_747">3</sup>L’amministratore disse tra sé: Che farò ora che il mio padrone mi toglie l’amministrazione? Zappare, non ho forza, mendicare, mi vergogno. <sup id="toc_748">4</sup>So io che cosa fare perché, quando sarò stato allontanato dall’amministrazione, ci sia qualcuno che mi accolga in casa sua. <sup id="toc_749">5</sup>Chiamò uno per uno i debitori del padrone e disse al primo: <sup id="toc_750">6</sup>Tu quanto devi al mio padrone? Quello rispose: Cento barili d’olio. Gli disse: Prendi la tua ricevuta, siediti e scrivi subito cinquanta. <sup id="toc_751">7</sup>Poi disse a un altro: Tu quanto devi? Rispose: Cento misure di grano. Gli disse: Prendi la tua ricevuta e scrivi ottanta. <sup id="toc_752">8</sup>Il padrone lodò quell’amministratore disonesto, perché aveva agito con scaltrezza. I figli di questo mondo, infatti, verso i loro pari sono più scaltri dei figli della luce.</p>
  <p><sup id="toc_753">9</sup>Ebbene, io vi dico: Procuratevi amici con la disonesta ricchezza, perché, quand’essa verrà a mancare, vi accolgano nelle dimore eterne.</p>
  <p><sup id="toc_754">10</sup>Chi è fedele nel poco, è fedele anche nel molto; e chi è disonesto nel poco, è disonesto anche nel molto.</p>
  <p><sup id="toc_755">11</sup>Se dunque non siete stati fedeli nella disonesta ricchezza, chi vi affiderà quella vera? <sup id="toc_756">12</sup>E se non siete stati fedeli nella ricchezza altrui, chi vi darà la vostra?</p>
  <p><sup id="toc_757">13</sup>Nessun servo può servire a due padroni: o odierà l’uno e amerà l’altro oppure si affezionerà all’uno e disprezzerà l’altro. Non potete servire a Dio e a mammona”.</p>
  <p><sup id="toc_758">14</sup>I farisei, che erano attaccati al denaro, ascoltavano tutte queste cose e si beffavano di lui. <sup id="toc_759">15</sup>Egli disse: “Voi vi ritenete giusti davanti agli uomini, ma Dio conosce i vostri cuori: ciò che è esaltato fra gli uomini è cosa detestabile davanti a Dio.</p>
  <p><sup id="toc_760">16</sup>La Legge e i Profeti fino a Giovanni; da allora in poi viene annunziato il regno di Dio e ognuno si sforza per entrarvi.</p>
  <p><sup id="toc_761">17</sup>È più facile che abbiano fine il cielo e la terra, anziché cada un solo trattino della Legge.</p>
  <p><sup id="toc_762">18</sup>Chiunque ripudia la propria moglie e ne sposa un’altra, commette adulterio; chi sposa una donna ripudiata dal marito, commette adulterio.</p>
  <p><sup id="toc_763">19</sup>C’era un uomo ricco, che vestiva di porpora e di bisso e tutti i giorni banchettava lautamente. <sup id="toc_764">20</sup>Un mendicante, di nome Lazzaro, giaceva alla sua porta, coperto di piaghe, <sup id="toc_765">21</sup>bramoso di sfamarsi di quello che cadeva dalla mensa del ricco. Perfino i cani venivano a leccare le sue piaghe. <sup id="toc_766">22</sup>Un giorno il povero morì e fu portato dagli angeli nel seno di Abramo. Morì anche il ricco e fu sepolto. <sup id="toc_767">23</sup>Stando nell’inferno tra i tormenti, levò gli occhi e vide di lontano Abramo e Lazzaro accanto a lui. <sup id="toc_768">24</sup>Allora gridando disse: Padre Abramo, abbi pietà di me e manda Lazzaro a intingere nell’acqua la punta del dito e bagnarmi la lingua, perché questa fiamma mi tortura. <sup id="toc_769">25</sup>Ma Abramo rispose: Figlio, ricordati che hai ricevuto i tuoi beni durante la vita e Lazzaro parimenti i suoi mali; ora invece lui è consolato e tu sei in mezzo ai tormenti. <sup id="toc_770">26</sup>Per di più, tra noi e voi è stabilito un grande abisso: coloro che di qui vogliono passare da voi non possono, né di costì si può attraversare fino a noi. <sup id="toc_771">27</sup>E quegli replicò: Allora, padre, ti prego di mandarlo a casa di mio padre, <sup id="toc_772">28</sup>perché ho cinque fratelli. Li ammonisca, perché non vengano anch’essi in questo luogo di tormento. <sup id="toc_773">29</sup>Ma Abramo rispose: Hanno Mosè e i Profeti; ascoltino loro. <sup id="toc_774">30</sup>E lui: No, padre Abramo, ma se qualcuno dai morti andrà da loro, si ravvederanno. <sup id="toc_775">31</sup>Abramo rispose: Se non ascoltano Mosè e i Profeti, neanche se uno risuscitasse dai morti saranno persuasi”.</p>
  <h3 id="toc_776">17</h3>
  <p><sup id="toc_777">1</sup>Disse ancora ai suoi discepoli: “È inevitabile che avvengano scandali, ma guai a colui per cui avvengono. <sup id="toc_778">2</sup>È meglio per lui che gli sia messa al collo una pietra da mulino e venga gettato nel mare, piuttosto che scandalizzare uno di questi piccoli. <sup id="toc_779">3</sup>State attenti a voi stessi!</p>
  <p>Se un tuo fratello pecca, rimproveralo; ma se si pente, perdonagli. <sup id="toc_780">4</sup>E se pecca sette volte al giorno contro di te e sette volte ti dice: Mi pento, tu gli perdonerai”.</p>
  <p><sup id="toc_781">5</sup>Gli apostoli dissero al Signore: <sup id="toc_782">6</sup>“Aumenta la nostra fede!”. Il Signore rispose: “Se aveste fede quanto un granellino di senapa, potreste dire a questo gelso: Sii sradicato e trapiantato nel mare, ed esso vi ascolterebbe.</p>
  <p><sup id="toc_783">7</sup>Chi di voi, se ha un servo ad arare o a pascolare il gregge, gli dirà quando rientra dal campo: Vieni subito e mettiti a tavola? <sup id="toc_784">8</sup>Non gli dirà piuttosto: Preparami da mangiare, rimboccati la veste e servimi, finché io abbia mangiato e bevuto, e dopo mangerai e berrai anche tu? <sup id="toc_785">9</sup>Si riterrà obbligato verso il suo servo, perché ha eseguito gli ordini ricevuti? <sup id="toc_786">10</sup>Così anche voi, quando avrete fatto tutto quello che vi è stato ordinato, dite: Siamo servi inutili. Abbiamo fatto quanto dovevamo fare”.</p>
  <p><sup id="toc_787">11</sup>Durante il viaggio verso Gerusalemme, Gesù attraversò la Samarìa e la Galilea. <sup id="toc_788">12</sup>Entrando in un villaggio, gli vennero incontro dieci lebbrosi i quali, fermatisi a distanza, <sup id="toc_789">13</sup>alzarono la voce, dicendo: “Gesù maestro, abbi pietà di noi!”. <sup id="toc_790">14</sup>Appena li vide, Gesù disse: “Andate a presentarvi ai sacerdoti”. E mentre essi andavano, furono sanati. <sup id="toc_791">15</sup>Uno di loro, vedendosi guarito, tornò indietro lodando Dio a gran voce; <sup id="toc_792">16</sup>e si gettò ai piedi di Gesù per ringraziarlo. Era un Samaritano. <sup id="toc_793">17</sup>Ma Gesù osservò: “Non sono stati guariti tutti e dieci? E gli altri nove dove sono? <sup id="toc_794">18</sup>Non si è trovato chi tornasse a render gloria a Dio, all’infuori di questo straniero?”. E gli disse: <sup id="toc_795">19</sup>“Alzati e va’; la tua fede ti ha salvato!”.</p>
  <p><sup id="toc_796">20</sup>Interrogato dai farisei: “Quando verrà il regno di Dio?”, rispose: <sup id="toc_797">21</sup>“Il regno di Dio non viene in modo da attirare l’attenzione, e nessuno dirà: Eccolo qui, o: eccolo là. Perché il regno di Dio è in mezzo a voi!”.</p>
  <p><sup id="toc_798">22</sup>Disse ancora ai discepoli: “Verrà un tempo in cui desidererete vedere anche uno solo dei giorni del Figlio dell’uomo, ma non lo vedrete. <sup id="toc_799">23</sup>Vi diranno: Eccolo là, o: eccolo qua; non andateci, non seguiteli. <sup id="toc_800">24</sup>Perché come il lampo, guizzando, brilla da un capo all’altro del cielo, così sarà il Figlio dell’uomo nel suo giorno. <sup id="toc_801">25</sup>Ma prima è necessario che egli soffra molto e venga ripudiato da questa generazione. <sup id="toc_802">26</sup>Come avvenne al tempo di Noè, così sarà nei giorni del Figlio dell’uomo: <sup id="toc_803">27</sup>mangiavano, bevevano, si ammogliavano e si maritavano, fino al giorno in cui Noè entrò nell’arca e venne il diluvio e li fece perire tutti. <sup id="toc_804">28</sup>Come avvenne anche al tempo di Lot: mangiavano, bevevano, compravano, vendevano, piantavano, costruivano; <sup id="toc_805">29</sup>ma nel giorno in cui Lot uscì da Sòdoma piovve fuoco e zolfo dal cielo e li fece perire tutti. <sup id="toc_806">30</sup>Così sarà nel giorno in cui il Figlio dell’uomo si rivelerà. <sup id="toc_807">31</sup>In quel giorno, chi si troverà sulla terrazza, se le sue cose sono in casa, non scenda a prenderle; così chi si troverà nel campo, non torni indietro. <sup id="toc_808">32</sup>Ricordatevi della moglie di Lot. <sup id="toc_809">33</sup>Chi cercherà di salvare la propria vita la perderà, chi invece la perde la salverà. <sup id="toc_810">34</sup>Vi dico: in quella notte due si troveranno in un letto: l’uno verrà preso e l’altro lasciato; <sup id="toc_811">35</sup>due donne staranno a macinare nello stesso luogo: l’una verrà presa e l’altra lasciata”. <sup id="toc_812">36</sup>. <sup id="toc_813">37</sup>Allora i discepoli gli chiesero: “Dove, Signore?”. Ed egli disse loro: “Dove sarà il cadavere, là si raduneranno anche gli avvoltoi”.</p>
  <h3 id="toc_814">18</h3>
  <p><sup id="toc_815">1</sup>Disse loro una parabola sulla necessità di pregare sempre, senza stancarsi: <sup id="toc_816">2</sup>“C’era in una città un giudice, che non temeva Dio e non aveva riguardo per nessuno. <sup id="toc_817">3</sup>In quella città c’era anche una vedova, che andava da lui e gli diceva: Fammi giustizia contro il mio avversario. <sup id="toc_818">4</sup>Per un certo tempo egli non volle; ma poi disse tra sé: Anche se non temo Dio e non ho rispetto di nessuno, <sup id="toc_819">5</sup>poiché questa vedova è così molesta le farò giustizia, perché non venga continuamente a importunarmi”. <sup id="toc_820">6</sup>E il Signore soggiunse: “Avete udito ciò che dice il giudice disonesto. <sup id="toc_821">7</sup>E Dio non farà giustizia ai suoi eletti che gridano giorno e notte verso di lui, e li farà a lungo aspettare? <sup id="toc_822">8</sup>Vi dico che farà loro giustizia prontamente. Ma il Figlio dell’uomo, quando verrà, troverà la fede sulla terra?”.</p>
  <p><sup id="toc_823">9</sup>Disse ancora questa parabola per alcuni che presumevano di esser giusti e disprezzavano gli altri: <sup id="toc_824">10</sup>“Due uomini salirono al tempio a pregare: uno era fariseo e l’altro pubblicano. <sup id="toc_825">11</sup>Il fariseo, stando in piedi, pregava così tra sé: O Dio, ti ringrazio che non sono come gli altri uomini, ladri, ingiusti, adùlteri, e neppure come questo pubblicano. <sup id="toc_826">12</sup>Digiuno due volte la settimana e pago le decime di quanto possiedo. <sup id="toc_827">13</sup>Il pubblicano invece, fermatosi a distanza, non osava nemmeno alzare gli occhi al cielo, ma si batteva il petto dicendo: O Dio, abbi pietà di me peccatore. <sup id="toc_828">14</sup>Io vi dico: questi tornò a casa sua giustificato, a differenza dell’altro, perché chi si esalta sarà umiliato e chi si umilia sarà esaltato”.</p>

<div class="div_img">
    <p class="testo_centrato"><img alt="Lasciate che i fanciulli vengano a me. Luca 18,13" class="img" id="i_2c" src="../Images/santoro_lasciatecheifanciulli.jpg"/></p>
    <p class="testo_centrato testo_didascalia"><i>Lasciate che i fanciulli vengano a me. Luca 18,13</i><br/><span class="testo_piccolo">Santoro, Pino: olio e acrilici su tela 50x60 cm. 12 marzo 2004</span></p>
</div>

  <p><sup id="toc_829">15</sup>Gli presentavano anche i bambini perché li accarezzasse, ma i discepoli, vedendo ciò, li rimproveravano. <sup id="toc_830">16</sup>Allora Gesù li fece venire avanti e disse: “Lasciate che i bambini vengano a me, non glielo impedite perché a chi è come loro appartiene il regno di Dio. <sup id="toc_831">17</sup>In verità vi dico: Chi non accoglie il regno di Dio come un bambino, non vi entrerà”.</p>
  <p><sup id="toc_832">18</sup>Un notabile lo interrogò: “Maestro buono, che devo fare per ottenere la vita eterna?”. <sup id="toc_833">19</sup>Gesù gli rispose: “Perché mi dici buono? Nessuno è buono, se non uno solo, Dio. <sup id="toc_834">20</sup>Tu conosci i comandamenti: <i>Non commettere adulterio, non uccidere, non rubare, non testimoniare il falso, onora tuo padre e tua madre</i>“. <sup id="toc_835">21</sup>Costui disse: “Tutto questo l’ho osservato fin dalla mia giovinezza”. <sup id="toc_836">22</sup>Udito ciò, Gesù gli disse: “Una cosa ancora ti manca: vendi tutto quello che hai, distribuiscilo ai poveri e avrai un tesoro nei cieli; poi vieni e seguimi”. <sup id="toc_837">23</sup>Ma quegli, udite queste parole, divenne assai triste, perché era molto ricco.</p>
  <p><sup id="toc_838">24</sup>Quando Gesù lo vide, disse: “Quant’è difficile, per coloro che possiedono ricchezze entrare nel regno di Dio. <sup id="toc_839">25</sup>È più facile per un cammello passare per la cruna di un ago che per un ricco entrare nel regno di Dio!”. <sup id="toc_840">26</sup>Quelli che ascoltavano dissero: “Allora chi potrà essere salvato?”. <sup id="toc_841">27</sup>Rispose: “Ciò che è impossibile agli uomini, è possibile a Dio”.</p>
  <p><sup id="toc_842">28</sup>Pietro allora disse: “Noi abbiamo lasciato tutte le nostre cose e ti abbiamo seguito”. <sup id="toc_843">29</sup>Ed egli rispose: “In verità vi dico, non c’è nessuno che abbia lasciato casa o moglie o fratelli o genitori o figli per il regno di Dio, <sup id="toc_844">30</sup>che non riceva molto di più nel tempo presente e la vita eterna nel tempo che verrà”.</p>
  <p><sup id="toc_845">31</sup>Poi prese con sé i Dodici e disse loro: “Ecco, noi andiamo a Gerusalemme, e tutto ciò che fu scritto dai profeti riguardo al Figlio dell’uomo si compirà. <sup id="toc_846">32</sup>Sarà consegnato ai pagani, schernito, oltraggiato, coperto di sputi <sup id="toc_847">33</sup>e, dopo averlo flagellato, lo uccideranno e il terzo giorno risorgerà”. <sup id="toc_848">34</sup>Ma non compresero nulla di tutto questo; quel parlare restava oscuro per loro e non capivano ciò che egli aveva detto.</p>
  <p><sup id="toc_849">35</sup>Mentre si avvicinava a Gèrico, un cieco era seduto a mendicare lungo la strada. <sup id="toc_850">36</sup>Sentendo passare la gente, domandò che cosa accadesse. <sup id="toc_851">37</sup>Gli risposero: “Passa Gesù il Nazareno!”. <sup id="toc_852">38</sup>Allora incominciò a gridare: “Gesù, figlio di Davide, abbi pietà di me!”. <sup id="toc_853">39</sup>Quelli che camminavano avanti lo sgridavano, perché tacesse; ma lui continuava ancora più forte: “Figlio di Davide, abbi pietà di me!”. <sup id="toc_854">40</sup>Gesù allora si fermò e ordinò che glielo conducessero. Quando gli fu vicino, gli domandò: <sup id="toc_855">41</sup>“Che vuoi che io faccia per te?”. Egli rispose: “Signore, che io riabbia la vista”. <sup id="toc_856">42</sup>E Gesù gli disse: “Abbi di nuovo la vista! La tua fede ti ha salvato”. <sup id="toc_857">43</sup>Subito ci vide di nuovo e cominciò a seguirlo lodando Dio. E tutto il popolo, alla vista di ciò, diede lode a Dio.</p>
  <h3 id="toc_858">19</h3>
  <p><sup id="toc_859">1</sup>Entrato in Gèrico, attraversava la città. <sup id="toc_860">2</sup>Ed ecco un uomo di nome Zaccheo, capo dei pubblicani e ricco, <sup id="toc_861">3</sup>cercava di vedere quale fosse Gesù, ma non gli riusciva a causa della folla, poiché era piccolo di statura. <sup id="toc_862">4</sup>Allora corse avanti e, per poterlo vedere, salì su un sicomoro, poiché doveva passare di là. <sup id="toc_863">5</sup>Quando giunse sul luogo, Gesù alzò lo sguardo e gli disse: “Zaccheo, scendi subito, perché oggi devo fermarmi a casa tua”. <sup id="toc_864">6</sup>In fretta scese e lo accolse pieno di gioia. <sup id="toc_865">7</sup>Vedendo ciò, tutti mormoravano: “È andato ad alloggiare da un peccatore!”. <sup id="toc_866">8</sup>Ma Zaccheo, alzatosi, disse al Signore: “Ecco, Signore, io do la metà dei miei beni ai poveri; e se ho frodato qualcuno, restituisco quattro volte tanto”. <sup id="toc_867">9</sup>Gesù gli rispose: “Oggi la salvezza è entrata in questa casa, perché anch’egli è figlio di Abramo; <sup id="toc_868">10</sup>il Figlio dell’uomo infatti è venuto a cercare e a salvare ciò che era perduto”.</p>
  <p><sup id="toc_869">11</sup>Mentre essi stavano ad ascoltare queste cose, Gesù disse ancora una parabola perché era vicino a Gerusalemme ed essi credevano che il regno di Dio dovesse manifestarsi da un momento all’altro. <sup id="toc_870">12</sup>Disse dunque: “Un uomo di nobile stirpe partì per un paese lontano per ricevere un titolo regale e poi ritornare. <sup id="toc_871">13</sup>Chiamati dieci servi, consegnò loro dieci mine, dicendo: Impiegatele fino al mio ritorno. <sup id="toc_872">14</sup>Ma i suoi cittadini lo odiavano e gli mandarono dietro un’ambasceria a dire: Non vogliamo che costui venga a regnare su di noi. <sup id="toc_873">15</sup>Quando fu di ritorno, dopo aver ottenuto il titolo di re, fece chiamare i servi ai quali aveva consegnato il denaro, per vedere quanto ciascuno avesse guadagnato. <sup id="toc_874">16</sup>Si presentò il primo e disse: Signore, la tua mina ha fruttato altre dieci mine. <sup id="toc_875">17</sup>Gli disse: Bene, bravo servitore; poiché ti sei mostrato fedele nel poco, ricevi il potere sopra dieci città. <sup id="toc_876">18</sup>Poi si presentò il secondo e disse: La tua mina, signore, ha fruttato altre cinque mine. <sup id="toc_877">19</sup>Anche a questo disse: Anche tu sarai a capo di cinque città. <sup id="toc_878">20</sup>Venne poi anche l’altro e disse: Signore, ecco la tua mina, che ho tenuta riposta in un fazzoletto; <sup id="toc_879">21</sup>avevo paura di te che sei un uomo severo e prendi quello che non hai messo in deposito, mieti quello che non hai seminato. <sup id="toc_880">22</sup>Gli rispose: Dalle tue stesse parole ti giudico, servo malvagio! Sapevi che sono un uomo severo, che prendo quello che non ho messo in deposito e mieto quello che non ho seminato: <sup id="toc_881">23</sup>perché allora non hai consegnato il mio denaro a una banca? Al mio ritorno l’avrei riscosso con gli interessi. <sup id="toc_882">24</sup>Disse poi ai presenti: Toglietegli la mina e datela a colui che ne ha dieci <sup id="toc_883">25</sup>Gli risposero: Signore, ha già dieci mine! <sup id="toc_884">26</sup>Vi dico: A chiunque ha sarà dato; ma a chi non ha sarà tolto anche quello che ha. <sup id="toc_885">27</sup>E quei miei nemici che non volevano che diventassi loro re, conduceteli qui e uccideteli davanti a me”.</p>
  <p><sup id="toc_886">28</sup>Dette queste cose, Gesù proseguì avanti agli altri salendo verso Gerusalemme.</p>
  <p><sup id="toc_887">29</sup>Quando fu vicino a Bètfage e a Betània, presso il monte detto degli Ulivi, inviò due discepoli dicendo: <sup id="toc_888">30</sup>“Andate nel villaggio di fronte; entrando, troverete un puledro legato, sul quale nessuno è mai salito; scioglietelo e portatelo qui. <sup id="toc_889">31</sup>E se qualcuno vi chiederà: Perché lo sciogliete?, direte così: Il Signore ne ha bisogno”. <sup id="toc_890">32</sup>Gli inviati andarono e trovarono tutto come aveva detto. <sup id="toc_891">33</sup>Mentre scioglievano il puledro, i proprietari dissero loro: “Perché sciogliete il puledro?”. <sup id="toc_892">34</sup>Essi risposero: “Il Signore ne ha bisogno”.</p>
  <p><sup id="toc_893">35</sup>Lo condussero allora da Gesù; e gettati i loro mantelli sul puledro, vi fecero salire Gesù. <sup id="toc_894">36</sup>Via via che egli avanzava, stendevano i loro mantelli sulla strada. <sup id="toc_895">37</sup>Era ormai vicino alla discesa del monte degli Ulivi, quando tutta la folla dei discepoli, esultando, cominciò a lodare Dio a gran voce, per tutti i prodigi che avevano veduto, dicendo:</p>
  <p class="testo_rientrato"><sup id="toc_896">38</sup>”<i>Benedetto colui che viene,<br/></i>
il re, <i>nel nome del Signore</i>.<br/>
Pace in cielo<br/>
e gloria nel più alto dei cieli!”.</p>
  <p><sup id="toc_897">39</sup>Alcuni farisei tra la folla gli dissero: “Maestro, rimprovera i tuoi discepoli”. <sup id="toc_898">40</sup>Ma egli rispose: “Vi dico che, se questi taceranno, grideranno le pietre”.</p>
  <p><sup id="toc_899">41</sup>Quando fu vicino, alla vista della città, pianse su di essa, dicendo: <sup id="toc_900">42</sup>“Se avessi compreso anche tu, in questo giorno, la via della pace. Ma ormai è stata nascosta ai tuoi occhi. <sup id="toc_901">43</sup>Giorni verranno per te in cui i tuoi nemici ti cingeranno di trincee, ti circonderanno e ti stringeranno da ogni parte; <sup id="toc_902">44</sup>abbatteranno te e i tuoi figli dentro di te e non lasceranno in te pietra su pietra, perché non hai riconosciuto il tempo in cui sei stata visitata”.</p>
  <p><sup id="toc_903">45</sup>Entrato poi nel tempio, cominciò a cacciare i venditori, <sup id="toc_904">46</sup>dicendo: “Sta scritto:</p>
  <p class="testo_rientrato"><i>La mia casa sarà casa di preghiera</i>.<br/>
Ma voi ne avete fatto <i>una spelonca di ladri!</i>“.</p>
  <p><sup id="toc_905">47</sup>Ogni giorno insegnava nel tempio. I sommi sacerdoti e gli scribi cercavano di farlo perire e così anche i notabili del popolo; <sup id="toc_906">48</sup>ma non sapevano come fare, perché tutto il popolo pendeva dalle sue parole.</p>
  <h3 id="toc_907">20</h3>
  <p><sup id="toc_908">1</sup>Un giorno, mentre istruiva il popolo nel tempio e annunziava la parola di Dio, si avvicinarono i sommi sacerdoti e gli scribi con gli anziani e si rivolsero a lui dicendo: <sup id="toc_909">2</sup>“Dicci con quale autorità fai queste cose o chi è che t’ha dato quest’autorità”. <sup id="toc_910">3</sup>E Gesù disse loro: “Vi farò anch’io una domanda e voi rispondetemi: <sup id="toc_911">4</sup>Il battesimo di Giovanni veniva dal Cielo o dagli uomini?”. <sup id="toc_912">5</sup>Allora essi discutevano fra loro: “Se diciamo “dal Cielo”, risponderà: “Perché non gli avete creduto?”. <sup id="toc_913">6</sup>E se diciamo “dagli uomini”, tutto il popolo ci lapiderà, perché è convinto che Giovanni è un profeta”. <sup id="toc_914">7</sup>Risposero quindi di non saperlo. <sup id="toc_915">8</sup>E Gesù disse loro: “Nemmeno io vi dico con quale autorità faccio queste cose”.</p>
  <p><sup id="toc_916">9</sup>Poi cominciò a dire al popolo questa parabola: “Un uomo <i>piantò una vigna</i>, l’affidò a dei coltivatori e se ne andò lontano per molto tempo. <sup id="toc_917">10</sup>A suo tempo, mandò un servo da quei coltivatori perché gli dessero una parte del raccolto della vigna. Ma i coltivatori lo percossero e lo rimandarono a mani vuote. <sup id="toc_918">11</sup>Mandò un altro servo, ma essi percossero anche questo, lo insultarono e lo rimandarono a mani vuote. <sup id="toc_919">12</sup>Ne mandò ancora un terzo, ma anche questo lo ferirono e lo cacciarono. <sup id="toc_920">13</sup>Disse allora il padrone della vigna: Che devo fare? Manderò il mio unico figlio; forse di lui avranno rispetto. <sup id="toc_921">14</sup>Quando lo videro, i coltivatori discutevano fra loro dicendo: Costui è l’erede. Uccidiamolo e così l’eredità sarà nostra. <sup id="toc_922">15</sup>E lo cacciarono fuori della vigna e l’uccisero. Che cosa farà dunque a costoro il padrone della vigna? <sup id="toc_923">16</sup>Verrà e manderà a morte quei coltivatori, e affiderà ad altri la vigna”. Ma essi, udito ciò, esclamarono: “Non sia mai!”. <sup id="toc_924">17</sup>Allora egli si volse verso di loro e disse: “Che cos’è dunque ciò che è scritto:</p>
  <p class="testo_rientrato"><i>La pietra che i costruttori hanno scartata,<br/>
è diventata testata d’angolo</i>?</p>
  <p><sup id="toc_925">18</sup>Chiunque cadrà su quella pietra si sfracellerà e a chi cadrà addosso, lo stritolerà”. <sup id="toc_926">19</sup>Gli scribi e i sommi sacerdoti cercarono allora di mettergli addosso le mani, ma ebbero paura del popolo. Avevano capito che quella parabola l’aveva detta per loro.</p>
  <p><sup id="toc_927">20</sup>Postisi in osservazione, mandarono informatori, che si fingessero persone oneste, per coglierlo in fallo nelle sue parole e poi consegnarlo all’autorità e al potere del governatore. <sup id="toc_928">21</sup>Costoro lo interrogarono: “Maestro, sappiamo che parli e insegni con rettitudine e non guardi in faccia a nessuno, ma insegni secondo verità la via di Dio. <sup id="toc_929">22</sup>È lecito che noi paghiamo il tributo a Cesare?”. <sup id="toc_930">23</sup>Conoscendo la loro malizia, disse: <sup id="toc_931">24</sup>“Mostratemi un denaro: di chi è l’immagine e l’iscrizione?”. Risposero: “Di Cesare”. <sup id="toc_932">25</sup>Ed egli disse: “Rendete dunque a Cesare ciò che è di Cesare e a Dio ciò che è di Dio”. <sup id="toc_933">26</sup>Così non poterono coglierlo in fallo davanti al popolo e, meravigliati della sua risposta, tacquero.</p>
  <p><sup id="toc_934">27</sup>Gli si avvicinarono poi alcuni sadducei, i quali negano che vi sia la risurrezione, e gli posero questa domanda: <sup id="toc_935">28</sup>“Maestro, Mosè ci ha prescritto: Se a qualcuno muore un fratello che ha moglie, ma senza figli, suo fratello si prenda la vedova e dia una discendenza al proprio fratello. <sup id="toc_936">29</sup>C’erano dunque sette fratelli: il primo, dopo aver preso moglie, morì senza figli. <sup id="toc_937">30</sup>Allora la prese il secondo <sup id="toc_938">31</sup>e poi il terzo e così tutti e sette; e morirono tutti senza lasciare figli. <sup id="toc_939">32</sup>Da ultimo anche la donna morì. <sup id="toc_940">33</sup>Questa donna dunque, nella risurrezione, di chi sarà moglie? Poiché tutti e sette l’hanno avuta in moglie”. <sup id="toc_941">34</sup>Gesù rispose: “I figli di questo mondo prendono moglie e prendono marito; <sup id="toc_942">35</sup>ma quelli che sono giudicati degni dell’altro mondo e della risurrezione dai morti, non prendono moglie né marito; <sup id="toc_943">36</sup>e nemmeno possono più morire, perché sono uguali agli angeli e, essendo figli della risurrezione, sono figli di Dio. <sup id="toc_944">37</sup>Che poi i morti risorgono, lo ha indicato anche Mosè a proposito del roveto, quando chiama il Signore: <i>Dio di Abramo, Dio di Isacco e Dio di Giacobbe</i>. <sup id="toc_945">38</sup>Dio non è Dio dei morti, ma dei vivi; perché tutti vivono per lui”. <sup id="toc_946">39</sup>Dissero allora alcuni scribi: “Maestro, hai parlato bene”. <sup id="toc_947">40</sup>E non osavano più fargli alcuna domanda.</p>
  <p><sup id="toc_948">41</sup>Egli poi disse loro: “Come mai dicono che il Cristo è figlio di Davide, <sup id="toc_949">42</sup>se Davide stesso nel libro dei Salmi dice:</p>
  <p class="testo_rientrato"><i>Ha detto il Signore al mio Signore:<br/>
siedi alla mia destra,<br/></i> <sup id="toc_950">43</sup><i>finché io ponga i tuoi nemici<br/>
come sgabello ai tuoi piedi?</i></p>
  <p><sup id="toc_951">44</sup>Davide dunque lo chiama Signore; perciò come può essere suo figlio?”.</p>
  <p><sup id="toc_952">45</sup>E mentre tutto il popolo ascoltava, disse ai discepoli: <sup id="toc_953">46</sup>“Guardatevi dagli scribi che amano passeggiare in lunghe vesti e hanno piacere di esser salutati nelle piazze, avere i primi seggi nelle sinagoghe e i primi posti nei conviti; <sup id="toc_954">47</sup>divorano le case delle vedove, e in apparenza fanno lunghe preghiere. Essi riceveranno una condanna più severa”.</p>
  <h3 id="toc_955">21</h3>
  <p><sup id="toc_956">1</sup>Alzati gli occhi, vide alcuni ricchi che gettavano le loro offerte nel tesoro. <sup id="toc_957">2</sup>Vide anche una vedova povera che vi gettava due spiccioli <sup id="toc_958">3</sup>e disse: “In verità vi dico: questa vedova, povera, ha messo più di tutti. <sup id="toc_959">4</sup>Tutti costoro, infatti, han deposto come offerta del loro superfluo, questa invece nella sua miseria ha dato tutto quanto aveva per vivere”.</p>
  <p><sup id="toc_960">5</sup>Mentre alcuni parlavano del tempio e delle belle pietre e dei doni votivi che lo adornavano, disse: <sup id="toc_961">6</sup>“Verranno giorni in cui, di tutto quello che ammirate, non resterà pietra su pietra che non venga distrutta”. <sup id="toc_962">7</sup>Gli domandarono: “Maestro, quando accadrà questo e quale sarà il segno che ciò sta per compiersi?”.</p>
  <p><sup id="toc_963">8</sup>Rispose: “Guardate di non lasciarvi ingannare. Molti verranno sotto il mio nome dicendo: “Sono io” e: “Il tempo è prossimo”; non seguiteli. <sup id="toc_964">9</sup>Quando sentirete parlare di guerre e di rivoluzioni, non vi terrorizzate. Devono infatti accadere prima queste cose, ma non sarà subito la fine”.</p>
  <p><sup id="toc_965">10</sup>Poi disse loro: “Si solleverà popolo contro popolo e regno contro regno, <sup id="toc_966">11</sup>e vi saranno di luogo in luogo terremoti, carestie e pestilenze; vi saranno anche fatti terrificanti e segni grandi dal cielo. <sup id="toc_967">12</sup>Ma prima di tutto questo metteranno le mani su di voi e vi perseguiteranno, consegnandovi alle sinagoghe e alle prigioni, trascinandovi davanti a re e a governatori, a causa del mio nome. <sup id="toc_968">13</sup>Questo vi darà occasione di render testimonianza. <sup id="toc_969">14</sup>Mettetevi bene in mente di non preparare prima la vostra difesa; <sup id="toc_970">15</sup>io vi darò lingua e sapienza, a cui tutti i vostri avversari non potranno resistere, né controbattere. <sup id="toc_971">16</sup>Sarete traditi perfino dai genitori, dai fratelli, dai parenti e dagli amici, e metteranno a morte alcuni di voi; <sup id="toc_972">17</sup>sarete odiati da tutti per causa del mio nome. <sup id="toc_973">18</sup>Ma nemmeno un capello del vostro capo perirà. <sup id="toc_974">19</sup>Con la vostra perseveranza salverete le vostre anime.</p>
  <p><sup id="toc_975">20</sup>Ma quando vedrete Gerusalemme circondata da eserciti, sappiate allora che la sua devastazione è vicina. <sup id="toc_976">21</sup>Allora coloro che si trovano nella Giudea fuggano ai monti, coloro che sono dentro la città se ne allontanino, e quelli in campagna non tornino in città; <sup id="toc_977">22</sup>saranno infatti giorni di vendetta, perché tutto ciò che è stato scritto si compia.</p>
  <p><sup id="toc_978">23</sup>Guai alle donne che sono incinte e allattano in quei giorni, perché vi sarà grande calamità nel paese e ira contro questo popolo. <sup id="toc_979">24</sup>Cadranno a fil di spada e saranno condotti prigionieri tra tutti i popoli; Gerusalemme sarà calpestata dai pagani finché i tempi dei pagani siano compiuti.</p>
  <p><sup id="toc_980">25</sup>Vi saranno segni nel sole, nella luna e nelle stelle, e sulla terra angoscia di popoli in ansia per il fragore del mare e dei flutti, <sup id="toc_981">26</sup>mentre gli uomini moriranno per la paura e per l’attesa di ciò che dovrà accadere sulla terra. <i>Le</i>
potenze <i>dei cieli</i>
infatti saranno sconvolte.</p>
  <p><sup id="toc_982">27</sup>Allora vedranno <i>il Figlio dell’uomo venire su una nube</i>
con potenza e gloria grande.</p>
  <p><sup id="toc_983">28</sup>Quando cominceranno ad accadere queste cose, alzatevi e levate il capo, perché la vostra liberazione è vicina”.</p>
  <p><sup id="toc_984">29</sup>E disse loro una parabola: “Guardate il fico e tutte le piante; <sup id="toc_985">30</sup>quando già germogliano, guardandoli capite da voi stessi che ormai l’estate è vicina. <sup id="toc_986">31</sup>Così pure, quando voi vedrete accadere queste cose, sappiate che il regno di Dio è vicino. <sup id="toc_987">32</sup>In verità vi dico: non passerà questa generazione finché tutto ciò sia avvenuto. <sup id="toc_988">33</sup>Il cielo e la terra passeranno, ma le mie parole non passeranno.</p>
  <p><sup id="toc_989">34</sup>State bene attenti che i vostri cuori non si appesantiscano in dissipazioni, ubriachezze e affanni della vita e che quel giorno non vi piombi addosso improvviso; <sup id="toc_990">35</sup>come un laccio esso si abbatterà sopra tutti coloro che abitano sulla faccia di tutta la terra. <sup id="toc_991">36</sup>Vegliate e pregate in ogni momento, perché abbiate la forza di sfuggire a tutto ciò che deve accadere, e di comparire davanti al Figlio dell’uomo”.</p>
  <p><sup id="toc_992">37</sup>Durante il giorno insegnava nel tempio, la notte usciva e pernottava all’aperto sul monte detto degli Ulivi. <sup id="toc_993">38</sup>E tutto il popolo veniva a lui di buon mattino nel tempio per ascoltarlo.</p>
  <h3 id="toc_994">22</h3>
  <p><sup id="toc_995">1</sup>Si avvicinava la festa degli Azzimi, chiamata Pasqua, <sup id="toc_996">2</sup>e i sommi sacerdoti e gli scribi cercavano come toglierlo di mezzo, poiché temevano il popolo. <sup id="toc_997">3</sup>Allora satana entrò in Giuda, detto Iscariota, che era nel numero dei Dodici. <sup id="toc_998">4</sup>Ed egli andò a discutere con i sommi sacerdoti e i capi delle guardie sul modo di consegnarlo nelle loro mani. <sup id="toc_999">5</sup>Essi si rallegrarono e si accordarono di dargli del denaro. <sup id="toc_1000">6</sup>Egli fu d’accordo e cercava l’occasione propizia per consegnarlo loro di nascosto dalla folla.</p>
  <p><sup id="toc_1001">7</sup>Venne il giorno degli Azzimi, nel quale si doveva immolare la vittima di Pasqua. <sup id="toc_1002">8</sup>Gesù mandò Pietro e Giovanni dicendo: “Andate a preparare per noi la Pasqua, perché possiamo mangiare”. <sup id="toc_1003">9</sup>Gli chiesero: “Dove vuoi che la prepariamo?”. <sup id="toc_1004">10</sup>Ed egli rispose: “Appena entrati in città, vi verrà incontro un uomo che porta una brocca d’acqua. Seguitelo nella casa dove entrerà <sup id="toc_1005">11</sup>e direte al padrone di casa: Il Maestro ti dice: Dov’è la stanza in cui posso mangiare la Pasqua con i miei discepoli? <sup id="toc_1006">12</sup>Egli vi mostrerà una sala al piano superiore, grande e addobbata; là preparate”. <sup id="toc_1007">13</sup>Essi andarono e trovarono tutto come aveva loro detto e prepararono la Pasqua.</p>
  <p><sup id="toc_1008">14</sup>Quando fu l’ora, prese posto a tavola e gli apostoli con lui, <sup id="toc_1009">15</sup>e disse: “Ho desiderato ardentemente di mangiare questa Pasqua con voi, prima della mia passione, <sup id="toc_1010">16</sup>poiché vi dico: non la mangerò più, finché essa non si compia nel regno di Dio”. <sup id="toc_1011">17</sup>E preso un calice, rese grazie e disse: “Prendetelo e distribuitelo tra voi, <sup id="toc_1012">18</sup>poiché vi dico: da questo momento non berrò più del frutto della vite, finché non venga il regno di Dio”.</p>
  <p><sup id="toc_1013">19</sup>Poi, preso un pane, rese grazie, lo spezzò e lo diede loro dicendo: “Questo è il mio corpo che è dato per voi; fate questo in memoria di me”. <sup id="toc_1014">20</sup>Allo stesso modo dopo aver cenato, prese il calice dicendo: “Questo calice è la nuova alleanza nel mio sangue, che viene versato per voi”.</p>
  <p><sup id="toc_1015">21</sup>“Ma ecco, la mano di chi mi tradisce è con me, sulla tavola. <sup id="toc_1016">22</sup>Il Figlio dell’uomo se ne va, secondo quanto è stabilito; ma guai a quell’uomo dal quale è tradito!”. <sup id="toc_1017">23</sup>Allora essi cominciarono a domandarsi a vicenda chi di essi avrebbe fatto ciò.</p>
  <p><sup id="toc_1018">24</sup>Sorse anche una discussione, chi di loro poteva esser considerato il più grande. <sup id="toc_1019">25</sup>Egli disse: “I re delle nazioni le governano, e coloro che hanno il potere su di esse si fanno chiamare benefattori. <sup id="toc_1020">26</sup>Per voi però non sia così; ma chi è il più grande tra voi diventi come il più piccolo e chi governa come colui che serve. <sup id="toc_1021">27</sup>Infatti chi è più grande, chi sta a tavola o chi serve? Non è forse colui che sta a tavola? Eppure io sto in mezzo a voi come colui che serve.</p>
  <p><sup id="toc_1022">28</sup>Voi siete quelli che avete perseverato con me nelle mie prove; <sup id="toc_1023">29</sup>e io preparo per voi un regno, come il Padre l’ha preparato per me, <sup id="toc_1024">30</sup>perché possiate mangiare e bere alla mia mensa nel mio regno e siederete in trono a giudicare le dodici tribù di Israele.</p>
  <p><sup id="toc_1025">31</sup>Simone, Simone, ecco satana vi ha cercato per vagliarvi come il grano; <sup id="toc_1026">32</sup>ma io ho pregato per te, che non venga meno la tua fede; e tu, una volta ravveduto, conferma i tuoi fratelli”. <sup id="toc_1027">33</sup>E Pietro gli disse: “Signore, con te sono pronto ad andare in prigione e alla morte”. <sup id="toc_1028">34</sup>Gli rispose: “Pietro, io ti dico: non canterà oggi il gallo prima che tu per tre volte avrai negato di conoscermi”.</p>
  <p><sup id="toc_1029">35</sup>Poi disse: “Quando vi ho mandato senza borsa, né bisaccia, né sandali, vi è forse mancato qualcosa?”. Risposero: “Nulla”. <sup id="toc_1030">36</sup>Ed egli soggiunse: “Ma ora, chi ha una borsa la prenda, e così una bisaccia; chi non ha spada, venda il mantello e ne compri una. <sup id="toc_1031">37</sup>Perché vi dico: deve compiersi in me questa parola della Scrittura: <i>E fu annoverato tra i malfattori</i>. Infatti tutto quello che mi riguarda volge al suo termine”. <sup id="toc_1032">38</sup>Ed essi dissero: “Signore, ecco qui due spade”. Ma egli rispose “Basta!”.</p>
  <p><sup id="toc_1033">39</sup>Uscito se ne andò, come al solito, al monte degli Ulivi; anche i discepoli lo seguirono. <sup id="toc_1034">40</sup>Giunto sul luogo, disse loro: “Pregate, per non entrare in tentazione”. <sup id="toc_1035">41</sup>Poi si allontanò da loro quasi un tiro di sasso e, inginocchiatosi, pregava: <sup id="toc_1036">42</sup>“Padre, se vuoi, allontana da me questo calice! Tuttavia non sia fatta la mia, ma la tua volontà”. <sup id="toc_1037">43</sup>Gli apparve allora un angelo dal cielo a confortarlo. <sup id="toc_1038">44</sup>In preda all’angoscia, pregava più intensamente; e il suo sudore diventò come gocce di sangue che cadevano a terra. <sup id="toc_1039">45</sup>Poi, rialzatosi dalla preghiera, andò dai discepoli e li trovò che dormivano per la tristezza. <sup id="toc_1040">46</sup>E disse loro: “Perché dormite? Alzatevi e pregate, per non entrare in tentazione”.</p>
  <p><sup id="toc_1041">47</sup>Mentre egli ancora parlava, ecco una turba di gente; li precedeva colui che si chiamava Giuda, uno dei Dodici, e si accostò a Gesù per baciarlo. <sup id="toc_1042">48</sup>Gesù gli disse: “Giuda, con un bacio tradisci il Figlio dell’uomo?”. <sup id="toc_1043">49</sup>Allora quelli che eran con lui, vedendo ciò che stava per accadere, dissero: “Signore, dobbiamo colpire con la spada?”. <sup id="toc_1044">50</sup>E uno di loro colpì il servo del sommo sacerdote e gli staccò l’orecchio destro. <sup id="toc_1045">51</sup>Ma Gesù intervenne dicendo: “Lasciate, basta così!”. E toccandogli l’orecchio, lo guarì. <sup id="toc_1046">52</sup>Poi Gesù disse a coloro che gli eran venuti contro, sommi sacerdoti, capi delle guardie del tempio e anziani: “Siete usciti con spade e bastoni come contro un brigante? <sup id="toc_1047">53</sup>Ogni giorno ero con voi nel tempio e non avete steso le mani contro di me; ma questa è la vostra ora, è l’impero delle tenebre”.</p>
  <p><sup id="toc_1048">54</sup>Dopo averlo preso, lo condussero via e lo fecero entrare nella casa del sommo sacerdote. Pietro lo seguiva da lontano. <sup id="toc_1049">55</sup>Siccome avevano acceso un fuoco in mezzo al cortile e si erano seduti attorno, anche Pietro si sedette in mezzo a loro. <sup id="toc_1050">56</sup>Vedutolo seduto presso la fiamma, una serva fissandolo disse: “Anche questi era con lui”. <sup id="toc_1051">57</sup>Ma egli negò dicendo: “Donna, non lo conosco!”. <sup id="toc_1052">58</sup>Poco dopo un altro lo vide e disse: “Anche tu sei di loro!”. Ma Pietro rispose: “No, non lo sono!”. <sup id="toc_1053">59</sup>Passata circa un’ora, un altro insisteva: “In verità, anche questo era con lui; è anche lui un Galileo”. <sup id="toc_1054">60</sup>Ma Pietro disse: “O uomo, non so quello che dici”. E in quell’istante, mentre ancora parlava, un gallo cantò. <sup id="toc_1055">61</sup>Allora il Signore, voltatosi, guardò Pietro, e Pietro si ricordò delle parole che il Signore gli aveva detto: “Prima che il gallo canti, oggi mi rinnegherai tre volte”. <sup id="toc_1056">62</sup>E, uscito, pianse amaramente.</p>
  <p><sup id="toc_1057">63</sup>Frattanto gli uomini che avevano in custodia Gesù lo schernivano e lo percuotevano, <sup id="toc_1058">64</sup>lo bendavano e gli dicevano: “Indovina: chi ti ha colpito?”. <sup id="toc_1059">65</sup>E molti altri insulti dicevano contro di lui.</p>
  <p><sup id="toc_1060">66</sup>Appena fu giorno, si riunì il consiglio degli anziani del popolo, con i sommi sacerdoti e gli scribi; lo condussero davanti al sinedrio e gli dissero: <sup id="toc_1061">67</sup>“Se tu sei il Cristo, diccelo”. Gesù rispose: “Anche se ve lo dico, non mi crederete; <sup id="toc_1062">68</sup>se vi interrogo, non mi risponderete. <sup id="toc_1063">69</sup>Ma da questo momento starà <i>il Figlio dell’uomo seduto alla destra della potenza di Dio</i>“. <sup id="toc_1064">70</sup>Allora tutti esclamarono: “Tu dunque sei il Figlio di Dio?”. Ed egli disse loro: “Lo dite voi stessi: io lo sono”. <sup id="toc_1065">71</sup>Risposero: “Che bisogno abbiamo ancora di testimonianza? L’abbiamo udito noi stessi dalla sua bocca”.</p>
  <h3 id="toc_1066">23</h3>
  <p><sup id="toc_1067">1</sup>Tutta l’assemblea si alzò, lo condussero da Pilato <sup id="toc_1068">2</sup>e cominciarono ad accusarlo: “Abbiamo trovato costui che sobillava il nostro popolo, impediva di dare tributi a Cesare e affermava di essere il Cristo re”. <sup id="toc_1069">3</sup>Pilato lo interrogò: “Sei tu il re dei Giudei?”. Ed egli rispose: “Tu lo dici”. <sup id="toc_1070">4</sup>Pilato disse ai sommi sacerdoti e alla folla: “Non trovo nessuna colpa in quest’uomo”. <sup id="toc_1071">5</sup>Ma essi insistevano: “Costui solleva il popolo, insegnando per tutta la Giudea, dopo aver cominciato dalla Galilea fino a qui”.</p>
  <p><sup id="toc_1072">6</sup>Udito ciò, Pilato domandò se era Galileo <sup id="toc_1073">7</sup>e, saputo che apparteneva alla giurisdizione di Erode, lo mandò da Erode che in quei giorni si trovava anch’egli a Gerusalemme.</p>
  <p><sup id="toc_1074">8</sup>Vedendo Gesù, Erode si rallegrò molto, perché da molto tempo desiderava vederlo per averne sentito parlare e sperava di vedere qualche miracolo fatto da lui. <sup id="toc_1075">9</sup>Lo interrogò con molte domande, ma Gesù non gli rispose nulla. <sup id="toc_1076">10</sup>C’erano là anche i sommi sacerdoti e gli scribi, e lo accusavano con insistenza. <sup id="toc_1077">11</sup>Allora Erode, con i suoi soldati, lo insultò e lo schernì, poi lo rivestì di una splendida veste e lo rimandò a Pilato. <sup id="toc_1078">12</sup>In quel giorno Erode e Pilato diventarono amici; prima infatti c’era stata inimicizia tra loro.</p>
  <p><sup id="toc_1079">13</sup>Pilato, riuniti i sommi sacerdoti, le autorità e il popolo, <sup id="toc_1080">14</sup>disse: “Mi avete portato quest’uomo come sobillatore del popolo; ecco, l’ho esaminato davanti a voi, ma non ho trovato in lui nessuna colpa di quelle di cui lo accusate; <sup id="toc_1081">15</sup>e neanche Erode, infatti ce l’ha rimandato. Ecco, egli non ha fatto nulla che meriti la morte. <sup id="toc_1082">16</sup>Perciò, dopo averlo severamente castigato, lo rilascerò”. <sup id="toc_1083">17</sup>. <sup id="toc_1084">18</sup>Ma essi si misero a gridare tutti insieme: “A morte costui! Dacci libero Barabba!”. <sup id="toc_1085">19</sup>Questi era stato messo in carcere per una sommossa scoppiata in città e per omicidio.</p>
  <p><sup id="toc_1086">20</sup>Pilato parlò loro di nuovo, volendo rilasciare Gesù. <sup id="toc_1087">21</sup>Ma essi urlavano: “Crocifiggilo, crocifiggilo!”. <sup id="toc_1088">22</sup>Ed egli, per la terza volta, disse loro: “Ma che male ha fatto costui? Non ho trovato nulla in lui che meriti la morte. Lo castigherò severamente e poi lo rilascerò”. <sup id="toc_1089">23</sup>Essi però insistevano a gran voce, chiedendo che venisse crocifisso; e le loro grida crescevano. <sup id="toc_1090">24</sup>Pilato allora decise che la loro richiesta fosse eseguita. <sup id="toc_1091">25</sup>Rilasciò colui che era stato messo in carcere per sommossa e omicidio e che essi richiedevano, e abbandonò Gesù alla loro volontà.</p>
  
  <div class="div_img">
    <p class="testo_centrato"><img alt="Padre perdona loro perché non sanno quello che fanno. Luca 23, 34" class="img" id="i_2d" src="../Images/santoro_altruismoedegoismo.jpg"/></p>
    <p class="testo_centrato testo_didascalia"><i>Padre perdona loro perché non sanno quello che fanno. Luca 23, 34</i><br/><span class="testo_piccolo">Santoro, Pino: olio e acrilici su tela 70x50 cm. 14 marzo 2004</span></p>
</div>
  
  <p><sup id="toc_1092">26</sup>Mentre lo conducevano via, presero un certo Simone di Cirène che veniva dalla campagna e gli misero addosso la croce da portare dietro a Gesù. <sup id="toc_1093">27</sup>Lo seguiva una gran folla di popolo e di donne che si battevano il petto e facevano lamenti su di lui. <sup id="toc_1094">28</sup>Ma Gesù, voltandosi verso le donne, disse: “Figlie di Gerusalemme, non piangete su di me, ma piangete su voi stesse e sui vostri figli. <sup id="toc_1095">29</sup>Ecco, verranno giorni nei quali si dirà: Beate le sterili e i grembi che non hanno generato e le mammelle che non hanno allattato.</p>
<div class="div_img">
    <p class="testo_centrato"><img alt="Gesù parla alle pie donne, Luca 23,27-29" class="img" id="i_27" src="../Images/nsimambote_gesuparlaallepiedonne.jpg"/></p>
    <p class="testo_centrato testo_didascalia"><i>Gesù parla alle pie donne (Luca 23,27-29)</i><br/><span class="testo_piccolo">Nsimambote, Narcisse (Congo): tecnica mista (dipinto murale), 23 marzo 1999</span></p>
</div>
  <p><sup id="toc_1096">30</sup>Allora cominceranno a <i>dire ai monti</i>:</p>
  <p class="testo_rientrato"><i>Cadete su di noi!<br/>
e ai colli:<br/>
Copriteci!</i></p>
  <p><sup id="toc_1097">31</sup>Perché se trattano così il legno verde, che avverrà del legno secco?”.</p>
  <p><sup id="toc_1098">32</sup>Venivano condotti insieme con lui anche due malfattori per essere giustiziati.</p>
  <p><sup id="toc_1099">33</sup>Quando giunsero al luogo detto Cranio, là crocifissero lui e i due malfattori, uno a destra e l’altro a sinistra. <sup id="toc_1100">34</sup>Gesù diceva: “Padre, perdonali, perché non sanno quello che fanno”.</p>
  <p><i>Dopo essersi poi divise le sue vesti, le tirarono a sorte</i>.</p>
  <p><sup id="toc_1101">35</sup>Il popolo stava <i>a vedere</i>, i capi invece lo <i>schernivano</i>
dicendo: “Ha salvato gli altri, salvi se stesso, se è il Cristo di Dio, il suo eletto”. <sup id="toc_1102">36</sup>Anche i soldati lo schernivano, e gli si accostavano per porgergli <i>dell’aceto</i>, e dicevano: <sup id="toc_1103">37</sup>“Se tu sei il re dei Giudei, salva te stesso”. <sup id="toc_1104">38</sup>C’era anche una scritta, sopra il suo capo: Questi è il re dei Giudei.</p>
  <p><sup id="toc_1105">39</sup>Uno dei malfattori appesi alla croce lo insultava: “Non sei tu il Cristo? Salva te stesso e anche noi!”. <sup id="toc_1106">40</sup>Ma l’altro lo rimproverava: “Neanche tu hai timore di Dio e sei dannato alla stessa pena? <sup id="toc_1107">41</sup>Noi giustamente, perché riceviamo il giusto per le nostre azioni, egli invece non ha fatto nulla di male”. <sup id="toc_1108">42</sup>E aggiunse: “Gesù, ricordati di me quando entrerai nel tuo regno”. <sup id="toc_1109">43</sup>Gli rispose: “In verità ti dico, oggi sarai con me nel paradiso”.</p>
  <p><sup id="toc_1110">44</sup>Era verso mezzogiorno, quando il sole si eclissò e si fece buio su tutta la terra fino alle tre del pomeriggio. <sup id="toc_1111">45</sup>Il velo del tempio si squarciò nel mezzo. <sup id="toc_1112">46</sup>Gesù, gridando a gran voce, disse: “Padre, <i>nelle tue mani consegno il mio spirito</i>“. Detto questo spirò.</p>
  <p><sup id="toc_1113">47</sup>Visto ciò che era accaduto, il centurione glorificava Dio: “Veramente quest’uomo era giusto”. <sup id="toc_1114">48</sup>Anche tutte le folle che erano accorse a questo spettacolo, ripensando a quanto era accaduto, se ne tornavano percuotendosi il petto. <sup id="toc_1115">49</sup>Tutti i suoi conoscenti assistevano da lontano e così le donne che lo avevano seguito fin dalla Galilea, osservando questi avvenimenti.</p>
  <p><sup id="toc_1116">50</sup>C’era un uomo di nome Giuseppe, membro del sinedrio, persona buona e giusta. <sup id="toc_1117">51</sup>Non aveva aderito alla decisione e all’operato degli altri. Egli era di Arimatéa, una città dei Giudei, e aspettava il regno di Dio. <sup id="toc_1118">52</sup>Si presentò a Pilato e chiese il corpo di Gesù. <sup id="toc_1119">53</sup>Lo calò dalla croce, lo avvolse in un lenzuolo e lo depose in una tomba scavata nella roccia, nella quale nessuno era stato ancora deposto. <sup id="toc_1120">54</sup>Era il giorno della parascève e già splendevano le luci del sabato. <sup id="toc_1121">55</sup>Le donne che erano venute con Gesù dalla Galilea seguivano Giuseppe; esse osservarono la tomba e come era stato deposto il corpo di Gesù, <sup id="toc_1122">56</sup>poi tornarono indietro e prepararono aromi e oli profumati. Il giorno di sabato osservarono il riposo secondo il comandamento.</p>
  <h3 id="toc_1123">24</h3>
  <p><sup id="toc_1124">1</sup>Il primo giorno dopo il sabato, di buon mattino, si recarono alla tomba, portando con sé gli aromi che avevano preparato. <sup id="toc_1125">2</sup>Trovarono la pietra rotolata via dal sepolcro; <sup id="toc_1126">3</sup>ma, entrate, non trovarono il corpo del Signore Gesù. <sup id="toc_1127">4</sup>Mentre erano ancora incerte, ecco due uomini apparire vicino a loro in vesti sfolgoranti. <sup id="toc_1128">5</sup>Essendosi le donne impaurite e avendo chinato il volto a terra, essi dissero loro: “Perché cercate tra i morti colui che è vivo? <sup id="toc_1129">6</sup>Non è qui, è risuscitato. Ricordatevi come vi parlò quando era ancora in Galilea, <sup id="toc_1130">7</sup>dicendo che bisognava che il Figlio dell’uomo fosse consegnato in mano ai peccatori, che fosse crocifisso e risuscitasse il terzo giorno”. <sup id="toc_1131">8</sup>Ed esse si ricordarono delle sue parole.</p>
  <p><sup id="toc_1132">9</sup>E, tornate dal sepolcro, annunziarono tutto questo agli Undici e a tutti gli altri. <sup id="toc_1133">10</sup>Erano Maria di Màgdala, Giovanna e Maria di Giacomo. Anche le altre che erano insieme lo raccontarono agli apostoli. <sup id="toc_1134">11</sup>Quelle parole parvero loro come un vaneggiamento e non credettero ad esse.</p>
  <p><sup id="toc_1135">12</sup>Pietro tuttavia corse al sepolcro e chinatosi vide solo le bende. E tornò a casa pieno di stupore per l’accaduto.</p>
  <p><sup id="toc_1136">13</sup>Ed ecco in quello stesso giorno due di loro erano in cammino per un villaggio distante circa sette miglia da Gerusalemme, di nome Èmmaus, <sup id="toc_1137">14</sup>e conversavano di tutto quello che era accaduto. <sup id="toc_1138">15</sup>Mentre discorrevano e discutevano insieme, Gesù in persona si accostò e camminava con loro. <sup id="toc_1139">16</sup>Ma i loro occhi erano incapaci di riconoscerlo. <sup id="toc_1140">17</sup>Ed egli disse loro: “Che sono questi discorsi che state facendo fra voi durante il cammino?”. Si fermarono, col volto triste; <sup id="toc_1141">18</sup>uno di loro, di nome Clèopa, gli disse: “Tu solo sei così forestiero in Gerusalemme da non sapere ciò che vi è accaduto in questi giorni?”. <sup id="toc_1142">19</sup>Domandò: “Che cosa?”. Gli risposero: “Tutto ciò che riguarda Gesù Nazareno, che fu profeta potente in opere e in parole, davanti a Dio e a tutto il popolo; <sup id="toc_1143">20</sup>come i sommi sacerdoti e i nostri capi lo hanno consegnato per farlo condannare a morte e poi l’hanno crocifisso. <sup id="toc_1144">21</sup>Noi speravamo che fosse lui a liberare Israele; con tutto ciò son passati tre giorni da quando queste cose sono accadute. <sup id="toc_1145">22</sup>Ma alcune donne, delle nostre, ci hanno sconvolti; recatesi al mattino al sepolcro <sup id="toc_1146">23</sup>e non avendo trovato il suo corpo, son venute a dirci di aver avuto anche una visione di angeli, i quali affermano che egli è vivo. <sup id="toc_1147">24</sup>Alcuni dei nostri sono andati al sepolcro e hanno trovato come avevan detto le donne, ma lui non l’hanno visto”.</p>
  <p><sup id="toc_1148">25</sup>Ed egli disse loro: “Sciocchi e tardi di cuore nel credere alla parola dei profeti! <sup id="toc_1149">26</sup>Non bisognava che il Cristo sopportasse queste sofferenze per entrare nella sua gloria?”. <sup id="toc_1150">27</sup>E cominciando da Mosè e da tutti i profeti spiegò loro in tutte le Scritture ciò che si riferiva a lui. <sup id="toc_1151">28</sup>Quando furon vicini al villaggio dove erano diretti, egli fece come se dovesse andare più lontano. <sup id="toc_1152">29</sup>Ma essi insistettero: “Resta con noi perché si fa sera e il giorno già volge al declino”. Egli entrò per rimanere con loro. <sup id="toc_1153">30</sup>Quando fu a tavola con loro, prese il pane, disse la benedizione, lo spezzò e lo diede loro. <sup id="toc_1154">31</sup>Allora si aprirono loro gli occhi e lo riconobbero. Ma lui sparì dalla loro vista. <sup id="toc_1155">32</sup>Ed essi si dissero l’un l’altro: “Non ci ardeva forse il cuore nel petto mentre conversava con noi lungo il cammino, quando ci spiegava le Scritture?”. <sup id="toc_1156">33</sup>E partirono senz’indugio e fecero ritorno a Gerusalemme, dove trovarono riuniti gli Undici e gli altri che erano con loro, <sup id="toc_1157">34</sup>i quali dicevano: “Davvero il Signore è risorto ed è apparso a Simone”. <sup id="toc_1158">35</sup>Essi poi riferirono ciò che era accaduto lungo la via e come l’avevano riconosciuto nello spezzare il pane.</p>
  <p><sup id="toc_1159">36</sup>Mentre essi parlavano di queste cose, Gesù in persona apparve in mezzo a loro e disse: “Pace a voi!”. <sup id="toc_1160">37</sup>Stupiti e spaventati credevano di vedere un fantasma. <sup id="toc_1161">38</sup>Ma egli disse: “Perché siete turbati, e perché sorgono dubbi nel vostro cuore? <sup id="toc_1162">39</sup>Guardate le mie mani e i miei piedi: sono proprio io! Toccatemi e guardate; un fantasma non ha carne e ossa come vedete che io ho”. <sup id="toc_1163">40</sup>Dicendo questo, mostrò loro le mani e i piedi. <sup id="toc_1164">41</sup>Ma poiché per la grande gioia ancora non credevano ed erano stupefatti, disse: “Avete qui qualche cosa da mangiare?”. <sup id="toc_1165">42</sup>Gli offrirono una porzione di pesce arrostito; <sup id="toc_1166">43</sup>egli lo prese e lo mangiò davanti a loro.</p>
  <p><sup id="toc_1167">44</sup>Poi disse: “Sono queste le parole che vi dicevo quando ero ancora con voi: bisogna che si compiano tutte le cose scritte su di me nella Legge di Mosè, nei Profeti e nei Salmi”. <sup id="toc_1168">45</sup>Allora aprì loro la mente all’intelligenza delle Scritture e disse: <sup id="toc_1169">46</sup>“Così sta scritto: il Cristo dovrà patire e risuscitare dai morti il terzo giorno <sup id="toc_1170">47</sup>e nel suo nome saranno predicati a tutte le genti la conversione e il perdono dei peccati, cominciando da Gerusalemme. <sup id="toc_1171">48</sup>Di questo voi siete testimoni. <sup id="toc_1172">49</sup>E io manderò su di voi quello che il Padre mio ha promesso; ma voi restate in città, finché non siate rivestiti di potenza dall’alto”.</p>
  <p><sup id="toc_1173">50</sup>Poi li condusse fuori verso Betània e, alzate le mani, li benedisse. <sup id="toc_1174">51</sup>Mentre li benediceva, si staccò da loro e fu portato verso il cielo. <sup id="toc_1175">52</sup>Ed essi, dopo averlo adorato, tornarono a Gerusalemme con grande gioia; <sup id="toc_1176">53</sup>e stavano sempre nel tempio lodando Dio.</p>
</body>
</html>