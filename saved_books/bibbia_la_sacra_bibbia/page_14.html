<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: I libri storici</h1>
  <h2 id="toc_1">Primo libro di Samuele</h2>
  <h3 id="toc_2">1</h3>
  <p><sup id="toc_3">1</sup>C’era un uomo di Ramatàim, uno Zufita delle montagne di Efraim, chiamato Elkana, figlio di Ierocàm, figlio di Eliàu, figlio di Tòcu, figlio di Zuf, l’Efraimita. <sup id="toc_4">2</sup>Aveva due mogli, l’una chiamata Anna, l’altra Peninna. Peninna aveva figli mentre Anna non ne aveva.</p>
  <p><sup id="toc_5">3</sup>Quest’uomo andava ogni anno dalla sua città per prostrarsi e sacrificare al Signore degli eserciti in Silo, dove stavano i due figli di Eli, Cofni e Pìncas, sacerdoti del Signore.</p>
  <p><sup id="toc_6">4</sup>Un giorno Elkana offrì il sacrificio. Ora egli aveva l’abitudine di dare alla moglie Peninna e a tutti i figli e le figlie di lei le loro parti. <sup id="toc_7">5</sup>Ad Anna invece dava una parte sola; ma egli amava Anna, sebbene il Signore ne avesse reso sterile il grembo. <sup id="toc_8">6</sup>La sua rivale per giunta l’affliggeva con durezza a causa della sua umiliazione, perché il Signore aveva reso sterile il suo grembo. <sup id="toc_9">7</sup>Così succedeva ogni anno: tutte le volte che salivano alla casa del Signore, quella la mortificava.</p>
  <p>Anna dunque si mise a piangere e non voleva prendere cibo. <sup id="toc_10">8</sup>Elkana suo marito le disse: “Anna, perché piangi? Perché non mangi? Perché è triste il tuo cuore? Non sono forse io per te meglio di dieci figli?”.</p>
  <p><sup id="toc_11">9</sup>Anna, dopo aver mangiato in Silo e bevuto, si alzò e andò a presentarsi al Signore. In quel momento il sacerdote Eli stava sul sedile davanti a uno stipite del tempio del Signore. <sup id="toc_12">10</sup>Essa era afflitta e innalzò la preghiera al Signore, piangendo amaramente. <sup id="toc_13">11</sup>Poi fece questo voto: “Signore degli eserciti, se vorrai considerare la miseria della tua schiava e ricordarti di me, se non dimenticherai la tua schiava e darai alla tua schiava un figlio maschio, io lo offrirò al Signore per tutti i giorni della sua vita e il rasoio non passerà sul suo capo”.</p>
  <p><sup id="toc_14">12</sup>Mentre essa prolungava la preghiera davanti al Signore, Eli stava osservando la sua bocca. <sup id="toc_15">13</sup>Anna pregava in cuor suo e si muovevano soltanto le labbra, ma la voce non si udiva; perciò Eli la ritenne ubriaca. <sup id="toc_16">14</sup>Le disse Eli: “Fino a quando rimarrai ubriaca? Lìberati dal vino che hai bevuto!”. <sup id="toc_17">15</sup>Anna rispose: “No, mio signore, io sono una donna affranta e non ho bevuto né vino né altra bevanda inebriante, ma sto solo sfogandomi davanti al Signore. <sup id="toc_18">16</sup>Non considerare la tua serva una donna iniqua, poiché finora mi ha fatto parlare l’eccesso del mio dolore e della mia amarezza”. <sup id="toc_19">17</sup>Allora Eli le rispose: “Va’ in pace e il Dio d’Israele ascolti la domanda che gli hai fatto”. <sup id="toc_20">18</sup>Essa replicò: “Possa la tua serva trovare grazia ai tuoi occhi”. Poi la donna se ne andò per la sua via e il suo volto non fu più come prima.</p>
  <p><sup id="toc_21">19</sup>Il mattino dopo si alzarono e dopo essersi prostrati davanti al Signore tornarono a casa in Rama. Elkana si unì a sua moglie e il Signore si ricordò di lei. <sup id="toc_22">20</sup>Così al finir dell’anno Anna concepì e partorì un figlio e lo chiamò Samuele. “Perché – diceva – dal Signore l’ho impetrato”. <sup id="toc_23">21</sup>Quando poi Elkana andò con tutta la famiglia a offrire il sacrificio di ogni anno al Signore e a soddisfare il voto, <sup id="toc_24">22</sup>Anna non andò, perché diceva al marito: “Non verrò, finché il bambino non sia divezzato e io possa condurlo a vedere il volto del Signore; poi resterà là per sempre”. <sup id="toc_25">23</sup>Le rispose Elkana suo marito: “Fa’ pure quanto ti sembra meglio; rimani finché tu l’abbia divezzato; soltanto adempia il Signore la tua parola”. La donna rimase e allattò il figlio, finché l’ebbe divezzato. <sup id="toc_26">24</sup>Dopo averlo divezzato, andò con lui, portando un giovenco di tre anni, un’<i>efa</i>
di farina e un otre di vino e venne alla casa del Signore a Silo e il fanciullo era con loro. <sup id="toc_27">25</sup>Immolato il giovenco, presentarono il fanciullo a Eli <sup id="toc_28">26</sup>e Anna disse: “Ti prego, mio signore. Per la tua vita, signor mio, io sono quella donna che era stata qui presso di te a pregare il Signore. <sup id="toc_29">27</sup>Per questo fanciullo ho pregato e il Signore mi ha concesso la grazia che gli ho chiesto. <sup id="toc_30">28</sup>Perciò anch’io lo dò in cambio al Signore: per tutti i giorni della sua vita egli è ceduto al Signore”. E si prostrarono là davanti al Signore.</p>
  <h3 id="toc_31">2</h3>
  <p><sup id="toc_32">1</sup>Allora Anna pregò:</p>
  <p class="testo_rientrato">“Il mio cuore esulta nel Signore,<br/>
la mia fronte s’innalza grazie al mio Dio.<br/>
Si apre la mia bocca contro i miei nemici,<br/>
perché io godo del beneficio che mi hai concesso.<br/> <sup id="toc_33">2</sup>Non c’è santo come il Signore,<br/>
non c’è rocca come il nostro Dio.<br/> <sup id="toc_34">3</sup>Non moltiplicate i discorsi superbi,<br/>
dalla vostra bocca non esca arroganza;<br/>
perché il Signore è il Dio che sa tutto<br/>
e le sue opere sono rette.<br/> <sup id="toc_35">4</sup>L’arco dei forti s’è spezzato,<br/>
ma i deboli sono rivestiti di vigore.<br/> <sup id="toc_36">5</sup>I sazi sono andati a giornata per un pane,<br/>
mentre gli affamati han cessato di faticare.<br/>
La sterile ha partorito sette volte<br/>
e la ricca di figli è sfiorita.<br/> <sup id="toc_37">6</sup>Il Signore fa morire e fa vivere,<br/>
scendere agli inferi e risalire.<br/> <sup id="toc_38">7</sup>Il Signore rende povero e arricchisce,<br/>
abbassa ed esalta.<br/> <sup id="toc_39">8</sup>Solleva dalla polvere il misero,<br/>
innalza il povero dalle immondizie,<br/>
per farli sedere insieme con i capi del popolo<br/>
e assegnar loro un seggio di gloria.<br/>
Perché al Signore appartengono i cardini della terra<br/>
e su di essi fa poggiare il mondo.<br/> <sup id="toc_40">9</sup>Sui passi dei giusti Egli veglia,<br/>
ma gli empi svaniscono nelle tenebre.<br/>
Certo non prevarrà l’uomo malgrado la sua forza.<br/> <sup id="toc_41">10</sup>Il Signore… saranno abbattuti i suoi avversari!<br/>
L’Altissimo tuonerà dal cielo.<br/>
Il Signore giudicherà gli estremi confini della terra;<br/>
darà forza al suo re<br/>
ed eleverà la potenza del suo Messia”.</p>
  <p><sup id="toc_42">11</sup>Poi Elkana tornò a Rama, a casa sua, e il fanciullo rimase a servire il Signore alla presenza del sacerdote Eli.</p>
  <p><sup id="toc_43">12</sup>Ora i figli di Eli erano uomini depravati; non tenevano in alcun conto il Signore, <sup id="toc_44">13</sup>né la retta condotta dei sacerdoti verso il popolo. Quando uno si presentava a offrire il sacrificio, veniva il servo del sacerdote mentre la carne cuoceva, con in mano un forchettone a tre denti, <sup id="toc_45">14</sup>e lo introduceva nella pentola o nella marmitta o nel tegame o nella caldaia e tutto ciò che il forchettone tirava su il sacerdote lo teneva per sé. Così facevano con tutti gli Israeliti che venivano là a Silo. <sup id="toc_46">15</sup>Prima che fosse bruciato il grasso, veniva ancora il servo del sacerdote e diceva a chi offriva il sacrificio: “Dammi la carne da arrostire per il sacerdote, perché non vuole avere da te carne cotta, ma cruda”. <sup id="toc_47">16</sup>Se quegli rispondeva: “Si bruci prima il grasso, poi prenderai quanto vorrai!”, replicava: “No, me la devi dare ora, altrimenti la prenderò con la forza”. <sup id="toc_48">17</sup>Così il peccato di quei giovani era molto grande davanti al Signore perché disonoravano l’offerta del Signore.</p>
  <p><sup id="toc_49">18</sup>Samuele prestava servizio davanti al Signore per quanto lo poteva un fanciullo e andava cinto di <i>efod</i>
di lino. <sup id="toc_50">19</sup>Sua madre gli preparava una piccola veste e gliela portava ogni anno, quando andava con il marito a offrire il sacrificio annuale. <sup id="toc_51">20</sup>Eli allora benediceva Elkana e sua moglie ed esclamava: “Ti conceda il Signore altra prole da questa donna per il prestito che essa ha fatto al Signore”. Essi tornarono a casa <sup id="toc_52">21</sup>e il Signore visitò Anna, che partorì ancora tre figli e due figlie. Frattanto il fanciullo Samuele cresceva presso il Signore.</p>
  <p><sup id="toc_53">22</sup>Eli era molto vecchio e gli veniva all’orecchio quanto i suoi figli facevano a tutto Israele e come essi si univano alle donne che prestavano servizio all’ingresso della tenda del convegno. <sup id="toc_54">23</sup>Perciò disse loro: “Perché dunque fate tali cose? Io sento infatti da parte di tutto il popolo le vostre azioni empie! <sup id="toc_55">24</sup>No, figli, non è bene ciò che io odo di voi, che cioè sviate il popolo del Signore.</p>
  <p class="testo_rientrato"><sup id="toc_56">25</sup>Se un uomo pecca contro un altro uomo,<br/>
Dio potrà intervenire in suo favore,<br/>
ma se l’uomo pecca contro il Signore,<br/>
chi potrà intercedere per lui?”.</p>
  <p>Ma non ascoltarono la voce del padre, perché il Signore aveva deciso di farli morire. <sup id="toc_57">26</sup>Invece il giovane Samuele andava crescendo in statura e in bontà davanti al Signore e agli uomini.</p>
  <p><sup id="toc_58">27</sup>Un giorno venne un uomo di Dio da Eli e gli disse: “Così dice il Signore: Non mi sono forse rivelato alla casa di tuo padre, mentre erano in Egitto, in casa del faraone? <sup id="toc_59">28</sup>Non l’ho scelto da tutte le tribù d’Israele come mio sacerdote, perché salga l’altare, bruci l’incenso e porti l’<i>efod</i>
davanti a me? Alla casa di tuo padre ho anche assegnato tutti i sacrifici consumati dal fuoco, offerti dagli Israeliti. <sup id="toc_60">29</sup>Perché dunque avete calpestato i miei sacrifici e le mie offerte che io ho ordinato per sempre e tu hai avuto maggior riguardo ai tuoi figli che a me e vi siete pasciuti in tal modo con le primizie di ogni offerta di Israele mio popolo? <sup id="toc_61">30</sup>Ecco dunque l’oracolo del Signore, Dio d’Israele: Avevo promesso alla tua casa e alla casa di tuo padre che avrebbero sempre camminato alla mia presenza. Ma ora – oracolo del Signore – non sia mai! Perché chi mi onorerà anch’io l’onorerò, chi mi disprezzerà sarà oggetto di disprezzo. <sup id="toc_62">31</sup>Ecco verranno giorni in cui io taglierò via il tuo braccio e il braccio della casa di tuo padre, sì che non vi sia più un anziano nella tua casa. <sup id="toc_63">32</sup>Guarderai sempre angustiato tutto il bene che farò a Israele, mentre non si troverà mai più un anziano nella tua casa. <sup id="toc_64">33</sup>Qualcuno dei tuoi tuttavia non lo strapperò dal mio altare, perché ti si consumino gli occhi e si strazi il tuo animo: ma chiunque sarà nato dalla tua famiglia morirà per la spada degli uomini. <sup id="toc_65">34</sup>Sarà per te un segno quello che avverrà ai tuoi due figli, a Cofni e Pìncas: nello stesso giorno moriranno tutti e due. <sup id="toc_66">35</sup>Dopo, farò sorgere al mio servizio un sacerdote fedele che agirà secondo il mio cuore e il mio desiderio. Io gli darò una casa stabile e camminerà alla mia presenza, come mio consacrato per sempre. <sup id="toc_67">36</sup>Chiunque sarà superstite nella tua casa, andrà a prostrarsi davanti a lui per una monetina d’argento e per un pezzo di pane e dirà: Ammettimi a qualunque ufficio sacerdotale, perché possa mangiare un tozzo di pane”.</p>
  <h3 id="toc_68">3</h3>
  <p><sup id="toc_69">1</sup>Il giovane Samuele continuava a servire il Signore sotto la guida di Eli. La parola del Signore era rara in quei giorni, le visioni non erano frequenti. <sup id="toc_70">2</sup>In quel tempo Eli stava riposando in casa, perché i suoi occhi cominciavano a indebolirsi e non riusciva più a vedere. <sup id="toc_71">3</sup>La lampada di Dio non era ancora spenta e Samuele era coricato nel tempio del Signore, dove si trovava l’arca di Dio. <sup id="toc_72">4</sup>Allora il Signore chiamò: “Samuele!” e quegli rispose: “Eccomi”, <sup id="toc_73">5</sup>poi corse da Eli e gli disse: “Mi hai chiamato, eccomi!”. Egli rispose: “Non ti ho chiamato, torna a dormire!”. Tornò e si mise a dormire. <sup id="toc_74">6</sup>Ma il Signore chiamò di nuovo: “Samuele!” e Samuele, alzatosi, corse da Eli dicendo: “Mi hai chiamato, eccomi!”. Ma quegli rispose di nuovo: “Non ti ho chiamato, figlio mio, torna a dormire!”. <sup id="toc_75">7</sup>In realtà Samuele fino allora non aveva ancora conosciuto il Signore, né gli era stata ancora rivelata la parola del Signore. <sup id="toc_76">8</sup>Il Signore tornò a chiamare: “Samuele!” per la terza volta; questi si alzò ancora e corse da Eli dicendo: “Mi hai chiamato, eccomi!”. Allora Eli comprese che il Signore chiamava il giovinetto. <sup id="toc_77">9</sup>Eli disse a Samuele: “Vattene a dormire e, se ti si chiamerà ancora, dirai: Parla, Signore, perché il tuo servo ti ascolta”. Samuele andò a coricarsi al suo posto. <sup id="toc_78">10</sup>Venne il Signore, stette di nuovo accanto a lui e lo chiamò ancora come le altre volte: “Samuele, Samuele!”. Samuele rispose subito: “Parla, perché il tuo servo ti ascolta”. <sup id="toc_79">11</sup>Allora il Signore disse a Samuele: “Ecco io sto per fare in Israele una cosa tale che chiunque udirà ne avrà storditi gli orecchi. <sup id="toc_80">12</sup>In quel giorno attuerò contro Eli quanto ho pronunziato riguardo alla sua casa, da cima a fondo. <sup id="toc_81">13</sup>Gli ho annunziato che io avrei fatto vendetta della casa di lui per sempre, perché sapeva che i suoi figli disonoravano Dio e non li ha puniti. <sup id="toc_82">14</sup>Per questo io giuro contro la casa di Eli: non sarà mai espiata l’iniquità della casa di Eli né con i sacrifici né con le offerte!”. <sup id="toc_83">15</sup>Samuele si coricò fino al mattino, poi aprì i battenti della casa del Signore. Samuele però non osava manifestare la visione a Eli. <sup id="toc_84">16</sup>Eli chiamò Samuele e gli disse: “Samuele, figlio mio”. Rispose: “Eccomi”. <sup id="toc_85">17</sup>Proseguì: “Che discorso ti ha fatto? Non tenermi nascosto nulla. Così Dio agisca con te e anche peggio, se mi nasconderai una sola parola di quanto ti ha detto”. <sup id="toc_86">18</sup>Allora Samuele gli svelò tutto e non tenne nascosto nulla. Eli disse: “Egli è il Signore! Faccia ciò che a lui pare bene”.</p>
  <p><sup id="toc_87">19</sup>Samuele acquistò autorità poiché il Signore era con lui, né lasciò andare a vuoto una sola delle sue parole. <sup id="toc_88">20</sup>Perciò tutto Israele, da Dan fino a Bersabea, seppe che Samuele era stato costituito profeta del Signore. <sup id="toc_89">21a</sup>In seguito il Signore si mostrò altre volte a Samuele, dopo che si era rivelato a Samuele in Silo, <sup id="toc_90">c. 4</sup> <sup id="toc_91">1a</sup>e la parola di Samuele giunse a tutto Israele <sup id="toc_92">c. 3</sup> <sup id="toc_93">21b</sup>come parola del Signore.</p>
  <h3 id="toc_94">4</h3>
  <p><sup id="toc_95">1b</sup>La parola di Samuele si rivolse a tutto Israele.</p>
  <p>In quei giorni i Filistei si radunarono per combattere contro Israele. Allora Israele scese in campo a dar battaglia ai Filistei. Essi si accamparono presso Eben-Ezer mentre i Filistei s’erano accampati in Afèk. <sup id="toc_96">2</sup>I Filistei si schierarono per attaccare Israele e la battaglia divampò, ma Israele ebbe la peggio di fronte ai Filistei e caddero sul campo, delle loro schiere, circa quattromila uomini.</p>
  <p><sup id="toc_97">3</sup>Quando il popolo fu rientrato nell’accampamento, gli anziani d’Israele si chiesero: “Perché ci ha percossi oggi il Signore di fronte ai Filistei? Andiamo a prenderci l’arca del Signore a Silo, perché venga in mezzo a noi e ci liberi dalle mani dei nostri nemici”. <sup id="toc_98">4</sup>Il popolo mandò subito a Silo a prelevare l’arca del Dio degli eserciti che siede sui cherubini: c’erano con l’arca di Dio i due figli di Eli, Cofni e Pìncas. <sup id="toc_99">5</sup>Non appena l’arca del Signore giunse all’accampamento, gli Israeliti elevarono un urlo così forte che ne tremò la terra. <sup id="toc_100">6</sup>Anche i Filistei udirono l’eco di quell’urlo e dissero: “Che significa il risuonare di quest’urlo così forte nell’accampamento degli Ebrei?”. Poi vennero a sapere che era arrivata nel loro campo l’arca del Signore. <sup id="toc_101">7</sup>I Filistei ne ebbero timore e si dicevano: “È venuto il loro Dio nel loro campo!”, ed esclamavano: “Guai a noi, perché non è stato così né ieri né prima. <sup id="toc_102">8</sup>Guai a noi! Chi ci libererà dalle mani di queste divinità così potenti? Queste divinità hanno colpito con ogni piaga l’Egitto nel deserto. <sup id="toc_103">9</sup>Risvegliate il coraggio e siate uomini, o Filistei, altrimenti sarete schiavi degli Ebrei, come essi sono stati vostri schiavi. Siate uomini dunque e combattete!”. <sup id="toc_104">10</sup>Quindi i Filistei attaccarono battaglia, Israele fu sconfitto e ciascuno fu costretto a fuggire nella sua tenda. La strage fu molto grande: dalla parte d’Israele caddero tremila fanti. <sup id="toc_105">11</sup>In più l’arca di Dio fu presa e i due figli di Eli, Cofni e Pìncas, morirono.</p>
  <p><sup id="toc_106">12</sup>Uno della tribù di Beniamino fuggì dalle file e venne a Silo il giorno stesso, con le vesti stracciate e polvere sul capo. <sup id="toc_107">13</sup>Mentre giungeva, ecco Eli stava sul sedile presso la porta e scrutava la strada di Mizpa, perché aveva il cuore in ansia per l’arca di Dio. Venne dunque l’uomo e diede l’annuncio in città e tutta la città alzò lamenti. <sup id="toc_108">14</sup>Eli, sentendo il rumore delle grida, si chiese: “Che sarà questo grido di tumulto?”. Intanto l’uomo si avanzò in gran fretta e narrò a Eli ogni cosa. <sup id="toc_109">15</sup>Eli era vecchio di novantotto anni, aveva gli occhi rigidi e non poteva più vedere. <sup id="toc_110">16</sup>Disse dunque quell’uomo a Eli: “Sono giunto dal campo. Sono fuggito oggi dalle schiere dei combattenti”. Eli domandò: “Che è dunque accaduto, figlio mio?”. <sup id="toc_111">17</sup>Rispose il messaggero: “Israele è fuggito davanti ai Filistei e nel popolo v’è stata grande strage; inoltre i tuoi due figli Cofni e Pìncas sono morti e l’arca di Dio è stata presa!”. <sup id="toc_112">18</sup>Appena ebbe accennato all’arca di Dio, Eli cadde all’indietro dal sedile sul lato della porta, batté la nuca e morì, perché era vecchio e pesante. Egli aveva giudicato Israele per quarant’anni.</p>
  <p><sup id="toc_113">19</sup>La nuora di lui, moglie di Pìncas, incinta e prossima al parto, quando sentì la notizia che era stata presa l’arca di Dio e che erano morti il suocero e il marito, s’accosciò e partorì, colta dalle doglie. <sup id="toc_114">20</sup>Mentre era sul punto di morire, le dicevano quelle che le stavano attorno: “Non temere, hai partorito un figlio”. Ma essa non rispose e non ne fece caso. <sup id="toc_115">21</sup>Ma chiamò il bambino Icabod, cioè: “Se n’è andata lungi da Israele la gloria!” riferendosi alla cattura dell’arca di Dio e al suocero e al marito. <sup id="toc_116">22</sup>La donna disse: “Se n’è andata lungi da Israele la gloria”, perché era stata presa l’arca di Dio.</p>
  <h3 id="toc_117">5</h3>
  <p><sup id="toc_118">1</sup>I Filistei, catturata l’arca di Dio, la portarono da Eben-Ezer ad Asdod. <sup id="toc_119">2</sup>I Filistei poi presero l’arca di Dio e la introdussero nel tempio di Dagon. <sup id="toc_120">3</sup>Il giorno dopo i cittadini di Asdod si alzarono ed ecco Dagon giaceva con la faccia a terra davanti all’arca del Signore; essi presero Dagon e lo rimisero al suo posto. <sup id="toc_121">4</sup>Si alzarono il giorno dopo di buon mattino ed ecco Dagon con la faccia a terra davanti all’arca del Signore, mentre il capo di Dagon e le palme delle mani giacevano staccate sulla soglia; solo il tronco era rimasto a Dagon. <sup id="toc_122">5</sup>A ricordo di ciò i sacerdoti di Dagon e quanti entrano nel tempio di Dagon in Asdod non calpestano la soglia fino ad oggi. <sup id="toc_123">6</sup>Allora incominciò a pesare la mano del Signore sugli abitanti di Asdod, li devastò e li colpì con bubboni, Asdod e il suo territorio. <sup id="toc_124">7</sup>I cittadini di Asdod, vedendo che le cose si mettevano in tal modo, dissero: “Non rimanga con noi l’arca del Dio d’Israele, perché la sua mano è troppo dura contro Dagon nostro dio!”. <sup id="toc_125">8</sup>Allora, fatti radunare presso di loro tutti i principi dei Filistei, dissero: “Che cosa si deve fare dell’arca del Dio d’Israele?”. Dissero: “Si porti a Gat l’arca del Dio d’Israele”. E portarono a Gat l’arca del Dio d’Israele. <sup id="toc_126">9</sup>Ma ecco, dopo che l’ebbero trasportata, la mano del Signore si fece sentire sulla città con terrore molto grande, colpendo gli abitanti della città dal più piccolo al più grande e provocando loro bubboni. <sup id="toc_127">10</sup>Allora mandarono l’arca di Dio ad Ekron; ma all’arrivo dell’arca di Dio ad Ekron, i cittadini protestarono: “Mi hanno portato qui l’arca del Dio d’Israele, per far morire me e il mio popolo!”. <sup id="toc_128">11</sup>Fatti perciò radunare tutti i capi dei Filistei, dissero: “Mandate via l’arca del Dio d’Israele!”. Infatti si era diffuso un terrore mortale in tutta la città, perché la mano di Dio era molto pesante. <sup id="toc_129">12</sup>Quelli che non morivano erano colpiti da bubboni e i lamenti della città salivano al cielo.</p>
  <h3 id="toc_130">6</h3>
  <p><sup id="toc_131">1</sup>Rimase l’arca del Signore nel territorio dei Filistei sette mesi. <sup id="toc_132">2</sup>Poi i Filistei convocarono i sacerdoti e gli indovini e dissero: “Che dobbiamo fare dell’arca del Signore? Indicateci il modo di rimandarla alla sua sede”. <sup id="toc_133">3</sup>Risposero: “Se intendete rimandare l’arca del Dio d’Israele, non rimandatela vuota, ma pagate un tributo in ammenda della vostra colpa. Allora guarirete e vi sarà noto perché non si è ritirata da voi la sua mano”. <sup id="toc_134">4</sup>Chiesero: “Quale riparazione dobbiamo pagarle?”. Risposero: “Secondo il numero dei capi dei Filistei, cinque bubboni d’oro e cinque topi d’oro, perché unico è stato il flagello per tutto il popolo e per i vostri capi. <sup id="toc_135">5</sup>Fate dunque immagini dei vostri bubboni e immagini dei vostri topi che infestano la terra e datele in omaggio al Dio d’Israele, sperando che sia tolto il peso della sua mano da voi, dal vostro dio e dal vostro paese. <sup id="toc_136">6</sup>Perché ostinarvi come si sono ostinati gli Egiziani e il faraone? Dopo essere stati colpiti dai flagelli, non li lasciarono forse andare, cosicché essi partirono? <sup id="toc_137">7</sup>Dunque fate un carro nuovo, poi prendete due vacche allattanti sulle quali non sia mai stato posto il giogo e attaccate queste vacche al carro, togliendo loro i vitelli e riconducendoli alla stalla. <sup id="toc_138">8</sup>Quindi prendete l’arca del Signore, collocatela sul carro e ponete gli oggetti d’oro che dovete pagarle in riparazione in una cesta appesa di fianco. Poi fatela partire e lasciate che se ne vada. <sup id="toc_139">9</sup>E state a vedere: se salirà a Bet-Sèmes per la via che porta al suo territorio, essa ci ha provocato tutti questi mali così grandi; se no, sapremo che non ci ha colpiti la sua mano, ma per puro caso abbiamo avuto questo incidente”. <sup id="toc_140">10</sup>Quegli uomini fecero in tal modo. Presero due vacche allattanti, le attaccarono al carro e chiusero nella stalla i loro vitelli. <sup id="toc_141">11</sup>Quindi collocarono l’arca del Signore sul carro con la cesta e i topi d’oro e le immagini dei bubboni. <sup id="toc_142">12</sup>Le vacche andarono diritte per la strada di Bet-Sèmes percorrendo sicure una sola via e muggendo continuamente, ma non piegando né a destra né a sinistra. I capi dei Filistei le seguirono sino al confine con Bet-Sèmes.</p>
  <p><sup id="toc_143">13</sup>Gli abitanti di Bet-Sèmes stavano facendo la mietitura del grano nella pianura. Alzando gli occhi, scorsero l’arca ed esultarono a quella vista. <sup id="toc_144">14</sup>Il carro giunse al campo di Giosuè di Bet-Sèmes e si fermò là dove era una grossa pietra. Allora fecero a pezzi i legni del carro e offrirono le vacche in olocausto al Signore. <sup id="toc_145">15</sup>I leviti avevano tolto l’arca del Signore e la cesta che vi era appesa, nella quale stavano gli oggetti d’oro, e l’avevano posta sulla grossa pietra. In quel giorno gli uomini di Bet-Sèmes offrirono olocausti e immolarono vittime al Signore. <sup id="toc_146">16</sup>I cinque capi dei Filistei stettero ad osservare, poi tornarono il giorno stesso ad Ekron. <sup id="toc_147">17</sup>Sono questi i bubboni d’oro che i Filistei pagarono in ammenda al Signore: uno per Asdod, uno per Gaza, uno per Ascalon, uno per Gat, uno per Ekron. <sup id="toc_148">18</sup>Invece i topi d’oro erano pari al numero delle città filistee appartenenti ai cinque capi, dalle fortezze sino ai villaggi di campagna. A testimonianza di tutto ciò rimane oggi nel campo di Giosuè a Bet-Sèmes la grossa pietra, sulla quale avevano deposto l’arca del Signore.</p>
  <p><sup id="toc_149">19</sup>Ma il Signore percosse gli uomini di Bet-Sèmes, perché avevano guardato l’arca del Signore; colpì nel popolo settanta persone su cinquantamila e il popolo fu in lutto perché il Signore aveva inflitto alla loro gente questo grave castigo.</p>
  <p><sup id="toc_150">20</sup>Gli uomini di Bet-Sèmes allora esclamarono: “Chi mai potrà stare alla presenza del Signore, questo Dio così santo? La manderemo via da noi; ma da chi?”. <sup id="toc_151">21</sup>Perciò inviarono messaggeri agli abitanti di Kiriat-Iearìm con questa ambasciata: “I Filistei hanno ricondotto l’arca del Signore. Scendete e portatela presso di voi”.</p>
  <h3 id="toc_152">7</h3>
  <p><sup id="toc_153">1</sup>Gli abitanti di Kiriat-Iearìm scesero a prendere l’arca del Signore e la introdussero nella casa di Abinadàb, sulla collina; consacrarono suo figlio Eleazaro perché custodisse l’arca del Signore.</p>
  <p><sup id="toc_154">2</sup>Erano trascorsi molti giorni da quando era stata collocata l’arca a Kiriat-Iearìm, erano passati venti anni, quando tutta la casa d’Israele alzò grida di lamento verso il Signore. <sup id="toc_155">3</sup>Allora Samuele si rivolse a tutta la casa d’Israele dicendo: “Se è proprio di tutto cuore che voi tornate al Signore, eliminate da voi tutti gli dèi stranieri e le Astàrti; fate in modo che il vostro cuore sia indirizzato al Signore e servite lui, lui solo, ed egli vi libererà dalla mano dei Filistei”. <sup id="toc_156">4</sup>Subito gli Israeliti eliminarono i Baal e le Astàrti e servirono solo il Signore. <sup id="toc_157">5</sup>Disse poi Samuele: “Radunate tutto Israele a Mizpa, perché voglio pregare il Signore per voi”. <sup id="toc_158">6</sup>Si radunarono pertanto in Mizpa, attinsero acqua, la sparsero davanti al Signore e digiunarono in quel giorno, dicendo: “Abbiamo peccato contro il Signore!”. A Mizpa Samuele fu giudice degli Israeliti. <sup id="toc_159">7</sup>Udirono anche i Filistei che gli Israeliti si erano radunati a Mizpa e i capi filistei mossero contro Israele. Quando gli Israeliti lo seppero, ebbero paura dei Filistei. <sup id="toc_160">8</sup>Dissero allora gli Israeliti a Samuele: “Non cessar di supplicare per noi il Signore Dio nostro perché ci liberi dalle mani dei Filistei”. <sup id="toc_161">9</sup>Samuele prese un agnello da latte e lo offrì tutto intero in olocausto al Signore; lo stesso Samuele alzò grida al Signore per Israele e il Signore lo esaudì.</p>
  <p><sup id="toc_162">10</sup>Mentre Samuele offriva l’olocausto, i Filistei si accostarono in ordine di battaglia a Israele; ma in quel giorno il Signore tuonò con voce potente contro i Filistei, li disperse ed essi furono sconfitti davanti a Israele. <sup id="toc_163">11</sup>Gli Israeliti uscirono da Mizpa per inseguire i Filistei e li batterono fin sotto Bet-Car. <sup id="toc_164">12</sup>Samuele prese allora una pietra e la pose tra Mizpa e Iesana e la chiamò Eben-Ezer, dicendo: “Fin qui ci ha soccorso il Signore”. <sup id="toc_165">13</sup>Così i Filistei furono umiliati e non invasero più il territorio d’Israele: la mano del Signore fu contro i Filistei per tutto il periodo di Samuele. <sup id="toc_166">14</sup>Tornarono anche in possesso d’Israele le città che i Filistei avevano sottratto agli Israeliti, da Ekron a Gat: Israele liberò il loro territorio dal dominio dei Filistei. Ci fu anche pace tra Israele e l’Amorreo.</p>
  <p><sup id="toc_167">15</sup>Samuele fu giudice d’Israele per tutto il tempo della sua vita. <sup id="toc_168">16</sup>Ogni anno egli compiva il giro di Bètel, Gàlgala e Mizpa, esercitando l’ufficio di giudice d’Israele in tutte queste località. <sup id="toc_169">17</sup>Poi ritornava a Rama, perché là era la sua casa e anche là giudicava Israele. In quel luogo costruì anche un altare al Signore.</p>
  <h3 id="toc_170">8</h3>
  <p><sup id="toc_171">1</sup>Quando Samuele fu vecchio, stabilì giudici di Israele i suoi figli. <sup id="toc_172">2</sup>Il primogenito si chiamava Ioèl, il secondogenito Abià; esercitavano l’ufficio di giudici a Bersabea. <sup id="toc_173">3</sup>I figli di lui però non camminavano sulle sue orme, perché deviavano dietro il lucro, accettavano regali e sovvertivano il giudizio. <sup id="toc_174">4</sup>Si radunarono allora tutti gli anziani d’Israele e andarono da Samuele a Rama. <sup id="toc_175">5</sup>Gli dissero: “Tu ormai sei vecchio e i tuoi figli non ricalcano le tue orme. Ora stabilisci per noi un re che ci governi, come avviene per tutti i popoli”.</p>
  <p><sup id="toc_176">6</sup>Agli occhi di Samuele era cattiva la proposta perché avevano detto: “Dacci un re che ci governi”. Perciò Samuele pregò il Signore. <sup id="toc_177">7</sup>Il Signore rispose a Samuele: “Ascolta la voce del popolo per quanto ti ha detto, perché costoro non hanno rigettato te, ma hanno rigettato me, perché io non regni più su di essi. <sup id="toc_178">8</sup>Come si sono comportati dal giorno in cui li ho fatti uscire dall’Egitto fino ad oggi, abbandonando me per seguire altri dèi, così intendono fare a te. <sup id="toc_179">9</sup>Ascolta pure la loro richiesta, però annunzia loro chiaramente le pretese del re che regnerà su di loro”.</p>
  <p><sup id="toc_180">10</sup>Samuele riferì tutte le parole del Signore al popolo che gli aveva chiesto un re. <sup id="toc_181">11</sup>Disse loro: “Queste saranno le pretese del re che regnerà su di voi: prenderà i vostri figli per destinarli ai suoi carri e ai suoi cavalli, li farà correre davanti al suo cocchio, <sup id="toc_182">12</sup>li farà capi di migliaia e capi di cinquantine; li costringerà ad arare i suoi campi, a mietere le sue messi, ad apprestargli armi per le sue battaglie e attrezzature per i suoi carri. <sup id="toc_183">13</sup>Prenderà anche le vostre figlie per farle sue profumiere e cuoche e fornaie. <sup id="toc_184">14</sup>Si farà consegnare ancora i vostri campi, le vostre vigne, i vostri oliveti più belli e li regalerà ai suoi ministri. <sup id="toc_185">15</sup>Sulle vostre sementi e sulle vostre vigne prenderà le decime e le darà ai suoi consiglieri e ai suoi ministri. <sup id="toc_186">16</sup>Vi sequestrerà gli schiavi e le schiave, i vostri armenti migliori e i vostri asini e li adopererà nei suoi lavori. <sup id="toc_187">17</sup>Metterà la decima sui vostri greggi e voi stessi diventerete suoi schiavi. <sup id="toc_188">18</sup>Allora griderete a causa del re che avrete voluto eleggere, ma il Signore non vi ascolterà”. <sup id="toc_189">19</sup>Il popolo non diede retta a Samuele e rifiutò di ascoltare la sua voce, ma gridò: “No, ci sia un re su di noi. <sup id="toc_190">20</sup>Saremo anche noi come tutti i popoli; il nostro re ci farà da giudice, uscirà alla nostra testa e combatterà le nostre battaglie”. <sup id="toc_191">21</sup>Samuele ascoltò tutti i discorsi del popolo e li riferì all’orecchio del Signore. <sup id="toc_192">22</sup>Rispose il Signore a Samuele: “Ascoltali; regni pure un re su di loro”. Samuele disse agli Israeliti: “Ciascuno torni alla sua città!”.</p>
  <h3 id="toc_193">9</h3>
  <p><sup id="toc_194">1</sup>C’era un uomo di Beniamino, chiamato Kis – figlio di Abièl, figlio di Zeròr, figlio di Becoràt, figlio di Afìach, figlio di un Beniaminita –, un prode. <sup id="toc_195">2</sup>Costui aveva un figlio chiamato Saul, alto e bello: non c’era nessuno più bello di lui tra gli Israeliti; superava dalla spalla in su chiunque altro del popolo. <sup id="toc_196">3</sup>Ora le asine di Kis, padre di Saul, si smarrirono e Kis disse al figlio Saul: “Su, prendi con te uno dei servi e parti subito in cerca delle asine”. <sup id="toc_197">4</sup>I due attraversarono le montagne di Efraim, passarono al paese di Salisa, ma non le trovarono. Si recarono allora nel paese di Saàlim, ma non c’erano; poi percorsero il territorio di Beniamino e anche qui non le trovarono. <sup id="toc_198">5</sup>Quando arrivarono nel paese di Zuf, Saul disse al compagno che era con lui: “Su, torniamo indietro, perché non vorrei che mio padre avesse smesso di pensare alle asine e ora fosse preoccupato di noi”.</p>
  <p><sup id="toc_199">6</sup>Gli rispose: “Ecco in questa città c’è un uomo di Dio, tenuto in molta considerazione: quanto egli dice, di certo si avvera. Ebbene, andiamoci! Forse ci indicherà la via che dobbiamo battere”. <sup id="toc_200">7</sup>Rispose Saul: “Sì, andiamo! Ma che daremo a quell’uomo? Il pane nelle nostre sporte è finito e non abbiamo alcun dono da portare all’uomo di Dio; infatti che abbiamo?”. <sup id="toc_201">8</sup>Ma il servo rispondendo a Saul soggiunse: “Guarda: mi son trovato in mano un quarto di siclo d’argento. Dallo all’uomo di Dio e ci indicherà la nostra via”. <sup id="toc_202">9</sup>In passato in Israele, quando uno andava a consultare Dio, diceva: “Su, andiamo dal veggente”, perché quello che oggi si dice profeta allora si diceva veggente. <sup id="toc_203">10</sup>Disse dunque Saul al servo: “Hai detto bene; su, andiamo” e si diressero alla città dove era l’uomo di Dio.</p>
  <p><sup id="toc_204">11</sup>Mentre essi salivano il pendio della città, trovarono ragazze che uscivano ad attingere acqua e chiesero loro: “È qui il veggente?”. <sup id="toc_205">12</sup>Quelle risposero dicendo: “Sì, c’è; ecco, vi ha preceduto di poco: ora, proprio ora è rientrato in città, perché oggi il popolo celebra un sacrificio sull’altura. <sup id="toc_206">13</sup>Entrando in città lo troverete subito, prima che salga all’altura per il banchetto, perché il popolo non si mette a mangiare, finché egli non sia arrivato; egli infatti deve benedire la vittima, e dopo gli invitati mangiano. Presto, salite e lo troverete subito”. <sup id="toc_207">14</sup>Salirono dunque alla città. Mentre essi giungevano in mezzo alla porta, ecco, Samuele usciva in direzione opposta per salire all’altura. <sup id="toc_208">15</sup>Il Signore aveva detto all’orecchio di Samuele, un giorno prima che giungesse Saul: <sup id="toc_209">16</sup>“Domani a quest’ora ti manderò un uomo della terra di Beniamino e tu lo ungerai come capo del mio popolo Israele. Egli libererà il mio popolo dalle mani dei Filistei, perché io ho guardato il mio popolo, essendo giunto fino a me il suo grido”. <sup id="toc_210">17</sup>Quando Samuele vide Saul, il Signore gli rivelò: “Ecco l’uomo di cui ti ho parlato; costui avrà potere sul mio popolo”. <sup id="toc_211">18</sup>Saul si accostò a Samuele in mezzo alla porta e gli chiese: “Vuoi indicarmi la casa del veggente?”. <sup id="toc_212">19</sup>Samuele rispose a Saul: “Sono io il veggente. Precedimi su all’altura. Oggi voi due mangerete con me. Ti congederò domani mattina e ti manifesterò quanto pensi; <sup id="toc_213">20</sup>riguardo poi alle tue asine smarrite tre giorni fa, non stare in pensiero, perché sono state ritrovate. A chi del resto appartiene il meglio d’Israele, se non a te e a tutta la casa di tuo padre?”. <sup id="toc_214">21</sup>Rispose Saul: “Non sono io forse un Beniaminita, della più piccola tribù d’Israele? E la mia famiglia non è forse la più piccola fra tutte le famiglie della tribù di Beniamino? Perché hai voluto farmi questo discorso?”. <sup id="toc_215">22</sup>Ma Samuele prese Saul e il suo servo e li fece entrare nella sala e assegnò loro il posto a capo degli invitati che erano una trentina. <sup id="toc_216">23</sup>Quindi Samuele disse al cuoco: “Portami la porzione che ti avevo dato dicendoti: Conservala presso di te”. <sup id="toc_217">24</sup>Il cuoco portò la coscia e la coda e le pose davanti a Saul, mentre Saul diceva: “Ecco, ciò che è avanzato ti è posto davanti, mangia, perché proprio per te è stato serbato, perché lo mangiassi con gli invitati”. Così quel giorno Saul mangiò con Samuele.</p>
  <p><sup id="toc_218">25</sup>Scesero poi dall’altura in città; fu allestito un giaciglio per Saul sulla terrazza <sup id="toc_219">26</sup>ed egli vi si coricò.</p>
  <p>Al sorgere dell’aurora Samuele chiamò Saul che era sulla terrazza, dicendo: “Alzati, perché devo congedarti”. Saul si alzò e i due, cioè lui e Samuele, uscirono. <sup id="toc_220">27</sup>Quando furono scesi alla periferia della città, Samuele disse a Saul: “Ordina al servo che ci oltrepassi e vada avanti” e il servo passò oltre. “Tu fermati un momento, perché io ti faccia intendere la parola di Dio”.</p>
  <h3 id="toc_221">10</h3>
  <p><sup id="toc_222">1</sup>Samuele prese allora l’ampolla dell’olio e gliela versò sulla testa, poi lo baciò dicendo: “Ecco: il Signore ti ha unto capo sopra Israele suo popolo. Tu avrai potere sul popolo del Signore e tu lo libererai dalle mani dei nemici che gli stanno intorno. Questo ti sarà il segno che proprio il Signore ti ha unto capo sulla sua casa: <sup id="toc_223">2</sup>oggi, quando sarai partito da me, troverai due uomini presso il sepolcro di Rachele sul confine con Beniamino in Zelzach. Essi ti diranno: Sono state ritrovate le asine che sei andato a cercare. Ecco tuo padre non bada più alla faccenda delle asine, ma è preoccupato di voi e va dicendo: Che devo fare per mio figlio? <sup id="toc_224">3</sup>Passerai in fretta di là e andrai oltre; quando arriverai alla quercia del Tabor, vi troverete tre uomini in viaggio per salire a Dio in Betel: uno porterà tre capretti, l’altro porterà tre pani rotondi, il terzo porterà un otre di vino. <sup id="toc_225">4</sup>Ti domanderanno se stai bene e ti daranno due pani, che tu prenderai dalle loro mani. <sup id="toc_226">5</sup>Giungerai poi a Gàbaa di Dio, dove c’è una guarnigione di Filistei e mentre entrerai in città, incontrerai un gruppo di profeti che scenderanno dall’altura preceduti da arpe, timpani, flauti e cetre, in atto di fare i profeti. <sup id="toc_227">6</sup>Lo spirito del Signore investirà anche te e ti metterai a fare il profeta insieme con loro e sarai trasformato in un altro uomo. <sup id="toc_228">7</sup>Quando questi segni che ti riguardano saranno accaduti, farai come vorrai, perché Dio sarà con te. <sup id="toc_229">8</sup>Tu poi scenderai a Gàlgala precedendomi. Io scenderò in seguito presso di te per offrire olocausti e immolare sacrifici di comunione. Sette giorni aspetterai, finché io verrò a te e ti indicherò quello che dovrai fare”.</p>
  <p><sup id="toc_230">9</sup>Ed ecco, quando quegli ebbe voltato le spalle per partire da Samuele, Dio gli mutò il cuore e tutti questi segni si verificarono il giorno stesso. <sup id="toc_231">10</sup>I due arrivarono là a Gàbaa ed ecco, mentre una schiera di profeti avanzava di fronte a loro, lo spirito di Dio lo investì e si mise a fare il profeta in mezzo a loro.</p>
  <p><sup id="toc_232">11</sup>Allora quanti lo avevano conosciuto prima, vedendolo d’un tratto fare il profeta con i profeti, si dissero l’un l’altro fra la gente: “Che è accaduto al figlio di Kis? È dunque anche Saul tra i profeti?”. <sup id="toc_233">12</sup>Uno del luogo disse: “E chi è il loro padre?”. Per questo passò in proverbio l’espressione: “È dunque anche Saul tra i profeti?”. <sup id="toc_234">13</sup>Quando ebbe terminato di profetare andò sull’altura. <sup id="toc_235">14</sup>Lo zio di Saul chiese poi a lui e al suo servo: “Dove siete andati?”. Rispose: “A cercare le asine e, vedendo che non c’erano, ci siamo recati da Samuele”. <sup id="toc_236">15</sup>Lo zio di Saul soggiunse: “Suvvia, raccontami quello che vi ha detto Samuele”. <sup id="toc_237">16</sup>Saul rispose allo zio: “Ci ha assicurato che le asine erano state ritrovate”. Ma non gli riferì il discorso del regno, che gli aveva tenuto Samuele.</p>
  <p><sup id="toc_238">17</sup>Samuele radunò il popolo davanti a Dio in Mizpa <sup id="toc_239">18</sup>e disse a tutti gli Israeliti: “Dice il Signore Dio d’Israele: Io ho fatto uscire Israele dall’Egitto e l’ho liberato dalla mano degli Egiziani e dalla mano di tutti i regni che vi opprimevano. <sup id="toc_240">19</sup>Ma voi oggi avete ripudiato il vostro Dio, il quale solo vi salva da tutti i vostri mali e da tutte le angosce. E avete detto: No, costituisci un re sopra di noi! Ora presentatevi a Dio distinti per tribù e per famiglie”. <sup id="toc_241">20</sup>Samuele fece accostare ogni tribù d’Israele e fu sorteggiata la tribù di Beniamino. <sup id="toc_242">21</sup>Fece poi accostare la tribù di Beniamino distinta per famiglie e fu sorteggiata la famiglia di Matri. Fece allora venire la famiglia di Matri per singoli individui e fu sorteggiato Saul figlio di Kis. Si misero a cercarlo ma non si riuscì a trovarlo. <sup id="toc_243">22</sup>Allora consultarono di nuovo il Signore: “È venuto qui l’uomo o no?”. Rispose il Signore: “Eccolo nascosto in mezzo ai bagagli”. <sup id="toc_244">23</sup>Corsero a prenderlo di là e fu presentato al popolo: egli sopravanzava dalla spalla in su tutto il popolo. <sup id="toc_245">24</sup>Samuele disse a tutta la folla: “Vedete dunque che l’ha proprio eletto il Signore, perché non c’è nessuno in tutto il popolo come lui”. Tutto il popolo proruppe in un grido: “Viva il re!”. <sup id="toc_246">25</sup>Samuele espose a tutto il popolo i diritti del regno e li scrisse in un libro che depositò davanti al Signore. Poi Samuele congedò tutto il popolo perché andasse ognuno a casa sua. <sup id="toc_247">26</sup>Anche Saul tornò a casa in Gàbaa e con lui si accompagnarono uomini valenti ai quali Dio aveva toccato il cuore. <sup id="toc_248">27</sup>Ma altri, individui spregevoli, dissero: “Potrà forse salvarci costui?”. Così lo disprezzarono e non vollero portargli alcun dono.</p>
  <h3 id="toc_249">11</h3>
  <p><sup id="toc_250">1</sup>Circa un mese dopo, Nacas l’Ammonita si mosse e pose il campo contro Iabes di Gàlaad. Tutti i cittadini di Iabes di Gàlaad dissero allora a Nacas: “Vieni a patti con noi e ti saremo sudditi”. <sup id="toc_251">2</sup>Rispose loro Nacas l’Ammonita: “A queste condizioni mi alleerò con voi: possa io cavare a tutti voi l’occhio destro e porre tale gesto a sfregio di tutto Israele”. <sup id="toc_252">3</sup>Di nuovo chiesero gli anziani di Iabes: “Lasciaci sette giorni per inviare messaggeri in tutto il territorio d’Israele. Se nessuno verrà a salvarci, usciremo incontro a te”. <sup id="toc_253">4</sup>I messaggeri arrivarono a Gàbaa di Saul e riferirono quelle parole davanti al popolo e tutto il popolo levò la voce e pianse. <sup id="toc_254">5</sup>Or ecco Saul veniva dalla campagna dietro l’armento. Chiese dunque Saul: “Che ha il popolo da piangere?”. Riferirono a lui le parole degli uomini di Iabes. <sup id="toc_255">6</sup>Lo spirito di Dio investì allora Saul ed egli, appena udite quelle parole, si irritò molto. <sup id="toc_256">7</sup>Poi prese un paio di buoi, li fece a pezzi e ne inviò in tutto il territorio d’Israele mediante messaggeri con questo proclama: “Se qualcuno non uscirà dietro Saul e dietro Samuele, la stessa cosa avverrà dei suoi buoi”. Si sparse lo spavento del Signore nel popolo e si mossero come un sol uomo. <sup id="toc_257">8</sup>Saul li passò in rassegna a Bèzek e risultarono trecentomila Israeliti e trentamila di Giuda. <sup id="toc_258">9</sup>Dissero allora ai messaggeri che erano giunti: “Direte ai cittadini di Iabes di Gàlaad: Domani, quando il sole comincerà a scaldare, avverrà la vostra salvezza”.</p>
  <p>I messaggeri partirono e riferirono agli uomini di Iabes, che ne ebbero grande gioia. <sup id="toc_259">10</sup>Allora gli uomini di Iabes diedero risposta a Nacas: “Domani usciremo incontro a voi e ci farete quanto sembrerà bene ai vostri occhi”. <sup id="toc_260">11</sup>Il giorno dopo Saul divise il grosso in tre schiere e irruppe in mezzo al campo nemico sul far del mattino; batterono gli Ammoniti finché il giorno si fece caldo. Quelli che scamparono furono dispersi talmente che non ne rimasero due insieme.</p>
  <p><sup id="toc_261">12</sup>Il popolo allora disse a Samuele: “Chi ha detto: Dovrà forse regnare Saul su di noi? Consegnaci costoro e li faremo morire”. <sup id="toc_262">13</sup>Ma Saul disse: “Oggi non si deve far morire nessuno, perché in questo giorno il Signore ha operato una liberazione in Israele”. <sup id="toc_263">14</sup>Samuele ordinò al popolo: “Su, andiamo a Gàlgala: là inaugureremo il regno”. <sup id="toc_264">15</sup>Tutto il popolo si portò a Gàlgala e là davanti al Signore in Gàlgala riconobbero Saul come re; qui ancora offrirono sacrifici di comunione davanti al Signore e qui fecero grande festa Saul e tutti gli Israeliti.</p>
  <h3 id="toc_265">12</h3>
  <p><sup id="toc_266">1</sup>Allora Samuele disse a tutto Israele: “Ecco ho ascoltato la vostra voce in tutto quello che mi avete chiesto e ho costituito su di voi un re. <sup id="toc_267">2</sup>Da questo momento ecco il re procede davanti a voi. Quanto a me sono diventato vecchio e canuto e i miei figli eccoli tra di voi. Io ho vissuto dalla mia giovinezza fino ad oggi sotto i vostri occhi. <sup id="toc_268">3</sup>Eccomi, pronunciatevi a mio riguardo alla presenza del Signore e del suo consacrato. A chi ho portato via il bue? A chi ho portato via l’asino? Chi ho trattato con prepotenza? A chi ho fatto offesa? Da chi ho accettato un regalo per chiudere gli occhi a suo riguardo? Sono qui a restituire!”. <sup id="toc_269">4</sup>Risposero: “Non ci hai trattato con prepotenza, né ci hai fatto offesa, né hai preso nulla da nessuno”. <sup id="toc_270">5</sup>Egli soggiunse loro: “È testimonio il Signore contro di voi ed è testimonio oggi il suo consacrato, che non trovate niente in mano mia?”. Risposero: “Sì, è testimonio”.</p>
  <p><sup id="toc_271">6</sup>Allora Samuele disse al popolo: “È testimonio il Signore che ha stabilito Mosè e Aronne e che ha fatto uscire i vostri padri dal paese d’Egitto.</p>
  <p><sup id="toc_272">7</sup>Ora state qui raccolti e io voglio discutere con voi davanti al Signore a causa di tutti i benefici che il Signore ha operato con voi e con i vostri padri. <sup id="toc_273">8</sup>Quando Giacobbe andò in Egitto e gli Egiziani li oppressero e i vostri padri gridarono al Signore, il Signore mandò loro Mosè e Aronne che li fecero uscire dall’Egitto e li ricondussero in questo luogo. <sup id="toc_274">9</sup>Ma poiché avevano dimenticato il Signore loro Dio, li abbandonò in potere di Sisara, capo dell’esercito di Cazor e in potere dei Filistei e in potere del re di Moab, che mossero loro guerra. <sup id="toc_275">10</sup>Essi gridarono al Signore: Abbiamo peccato, perché abbiamo abbandonato il Signore e abbiamo servito i Baal e le Astàrti! Ma ora liberaci dalle mani dei nostri nemici e serviremo te. <sup id="toc_276">11</sup>Allora il Signore vi mandò Ierub-Baal e Barak e Iefte e Samuele e vi liberò dalle mani dei nemici che vi circondavano e siete tornati a vita tranquilla. <sup id="toc_277">12</sup>Eppure quando avete visto che Nacas re degli Ammoniti muoveva contro di voi, mi avete detto: No, vogliamo che un re regni sopra di noi, mentre il Signore vostro Dio è vostro re. <sup id="toc_278">13</sup>Ora eccovi il re che avete scelto e che avevate chiesto. Vedete che il Signore ha costituito un re sopra di voi. <sup id="toc_279">14</sup>Dunque se temerete il Signore, se lo servirete e ascolterete la sua voce e non sarete ribelli alla parola del Signore, voi e il re che regna su di voi vivrete con il Signore vostro Dio. <sup id="toc_280">15</sup>Se invece non ascolterete la voce del Signore e sarete ribelli alla sua parola, la mano del Signore peserà su di voi, come pesò sui vostri padri.</p>
  <p><sup id="toc_281">16</sup>Ora, state attenti e osservate questa grande cosa che il Signore vuole operare sotto i vostri occhi. <sup id="toc_282">17</sup>Non è forse questo il tempo della mietitura del grano? Ma io griderò al Signore ed Egli manderà tuoni e pioggia. Così vi persuaderete e constaterete che grande è il peccato che avete fatto davanti al Signore chiedendo un re per voi”. <sup id="toc_283">18</sup>Samuele allora invocò il Signore e il Signore mandò subito tuoni e pioggia in quel giorno. Tutto il popolo fu preso da grande timore del Signore e di Samuele. <sup id="toc_284">19</sup>Tutto il popolo perciò disse a Samuele: “Prega il Signore tuo Dio per noi tuoi servi che non abbiamo a morire, poiché abbiamo aggiunto a tutti i nostri errori il peccato di aver chiesto per noi un re”. <sup id="toc_285">20</sup>Samuele rispose al popolo: “Non temete: voi avete fatto tutto questo male, ma almeno in seguito non allontanatevi dal Signore, anzi servite lui, il Signore, con tutto il cuore. <sup id="toc_286">21</sup>Non allontanatevi per seguire vanità che non possono giovare né salvare, perché appunto sono vanità. <sup id="toc_287">22</sup>Certo il Signore non abbandonerà il suo popolo, per riguardo al suo nome che è grande, perché il Signore ha cominciato a fare di voi il suo popolo. <sup id="toc_288">23</sup>Quanto a me, non sia mai che io pecchi contro il Signore, tralasciando di supplicare per voi e di indicarvi la via buona e retta. <sup id="toc_289">24</sup>Vogliate soltanto temere il Signore e servirlo fedelmente con tutto il cuore, perché dovete ben riconoscere le grandi cose che ha operato con voi. <sup id="toc_290">25</sup>Se invece vorrete fare il male, voi e il vostro re sarete spazzati via”.</p>
  <h3 id="toc_291">13</h3>
  <p><sup id="toc_292">1</sup>Saul aveva trent’anni quando cominciò a regnare e regnò vent’anni su Israele… <sup id="toc_293">2</sup>Egli si scelse tremila uomini da Israele: duemila stavano con Saul in Micmas e sul monte di Betel e mille stavano con Giònata a Gàbaa di Beniamino; rimandò invece il resto del popolo ciascuno alla sua tenda. <sup id="toc_294">3</sup>Allora Giònata sconfisse la guarigione dei Filistei che era in Gàbaa e i Filistei lo seppero subito. Ma Saul suonò la tromba in tutta la regione gridando: “Ascoltino gli Ebrei!”. <sup id="toc_295">4</sup>Tutto Israele udì e corse la voce: “Saul ha battuto la guarnigione dei Filistei e ormai Israele s’è urtato con i Filistei”. Il popolo si radunò dietro Saul a Gàlgala. <sup id="toc_296">5</sup>Anche i Filistei si radunarono per combattere Israele, con tremila carri e seimila cavalieri e una moltitudine numerosa come la sabbia che è sulla spiaggia del mare. Così si mossero e posero il campo a Micmas a oriente di Bet-Aven. <sup id="toc_297">6</sup>Quando gli Israeliti si accorsero di essere in difficoltà, perché erano stretti dal nemico, cominciarono a nascondersi in massa nelle grotte, nelle macchie, fra le rocce, nelle fosse e nelle cisterne. <sup id="toc_298">7</sup>Alcuni Ebrei passarono oltre il Giordano nella terra di Gad e Gàlaad.</p>
  <p>Saul restava in Gàlgala e tutto il popolo che stava con lui era impaurito. <sup id="toc_299">8</sup>Aspettò tuttavia sette giorni secondo il tempo fissato da Samuele. Ma Samuele non arrivava a Gàlgala e il popolo si disperdeva lontano da lui. <sup id="toc_300">9</sup>Allora Saul diede ordine: “Preparatemi l’olocausto e i sacrifici di comunione”. Quindi offrì l’olocausto. <sup id="toc_301">10</sup>Ed ecco, appena ebbe finito di offrire l’olocausto, giunse Samuele e Saul gli uscì incontro per salutarlo. <sup id="toc_302">11</sup>Samuele disse subito: “Che hai fatto?”. Saul rispose: “Vedendo che il popolo si disperdeva lontano da me e tu non venivi al termine dei giorni fissati, mentre i Filistei si addensavano in Micmas, <sup id="toc_303">12</sup>ho detto: ora scenderanno i Filistei contro di me in Gàlgala mentre io non ho ancora placato il Signore. Perciò mi sono fatto ardito e ho offerto l’olocausto”. <sup id="toc_304">13</sup>Rispose Samuele a Saul: “Hai agito da stolto, non osservando il comando che il Signore Dio tuo ti aveva imposto, perché in questa occasione il Signore avrebbe reso stabile il tuo regno su Israele per sempre. <sup id="toc_305">14</sup>Ora invece il tuo regno non durerà. Il Signore si è già scelto un uomo secondo il suo cuore e lo costituirà capo del suo popolo, perché tu non hai osservato quanto ti aveva comandato il Signore”. <sup id="toc_306">15</sup>Samuele poi si alzò e salì da Gàlgala per andarsene per la sua strada. Il resto del popolo salì dietro a Saul incontro ai guerrieri e vennero da Gàlgala a Gàbaa di Beniamino; Saul contò la gente che era rimasta con lui: erano seicento uomini.</p>
  <p><sup id="toc_307">16</sup>Saul e Giònata e la gente rimasta con loro stavano a Gàbaa di Beniamino e i Filistei erano accampati in Micmas. <sup id="toc_308">17</sup>Dall’accampamento filisteo uscì una pattuglia d’assalto divisa in tre schiere: una si diresse sulla via di Ofra verso il paese di Suàl; <sup id="toc_309">18</sup>un’altra si diresse sulla via di Bet-Coron; la terza schiera si diresse sulla via del confine che sovrasta la valle di Zeboìm verso il deserto. <sup id="toc_310">19</sup>Allora non si trovava un fabbro in tutto il paese d’Israele: “Perché – dicevano i Filistei – gli Ebrei non fabbrichino spade o lance”. <sup id="toc_311">20</sup>Così gli Israeliti dovevano sempre scendere dai Filistei per affilare chi il vomere, chi la zappa, chi la scure o la falce. <sup id="toc_312">21</sup>L’affilatura costava due terzi di siclo per i vomeri e le zappe e un terzo l’affilatura delle scuri e dei pungoli. <sup id="toc_313">22</sup>Nel giorno della battaglia, in tutta la gente che stava con Saul e Giònata, non si trovò in mano ad alcuno né spada né lancia. Si poté averne solo per Saul e suo figlio Giònata. <sup id="toc_314">23</sup>Intanto una guarnigione di Filistei era uscita verso il passo di Micmas.</p>
  <h3 id="toc_315">14</h3>
  <p><sup id="toc_316">1</sup>Un giorno Giònata, figlio di Saul, disse al suo scudiero: “Su vieni, portiamoci fino all’appostamento dei Filistei che sta qui di fronte”. Ma non disse nulla a suo padre. <sup id="toc_317">2</sup>Saul se ne stava al limitare di Gàbaa sotto il melograno che si trova in Migròn; la sua gente era di circa seicento uomini. <sup id="toc_318">3</sup>Achià figlio di Achitùb, fratello di Icabòd, figlio di Pìncas, figlio di Eli, sacerdote del Signore in Silo, portava l’<i>efod</i>
e il popolo non sapeva che Giònata era andato. <sup id="toc_319">4</sup>Tra i varchi per i quali Giònata cercava di passare, puntando sull’appostamento dei Filistei, vi era una sporgenza rocciosa da una parte e una sporgenza rocciosa dall’altra parte: una si chiamava Bòzez, l’altra Sène. <sup id="toc_320">5</sup>Una delle rocce sporgenti era di fronte a Micmas a settentrione, l’altra era di fronte a Gàbaa a meridione. <sup id="toc_321">6</sup>Giònata disse allo scudiero: “Su, vieni, passiamo all’appostamento di questi non circoncisi; forse il Signore ci aiuterà, perché non è difficile per il Signore salvare con molti o con pochi”. <sup id="toc_322">7</sup>Lo scudiero gli rispose: “Fa’ quanto hai in animo. Avvìati e va’! Eccomi con te: come il tuo cuore, così è il mio”. <sup id="toc_323">8</sup>Allora Giònata disse: “Ecco, noi passeremo verso questi uomini e ci mostreremo loro. <sup id="toc_324">9</sup>Se ci diranno: Fermatevi finché veniamo a raggiungervi, restiamo in basso e non saliamo da loro. <sup id="toc_325">10</sup>Se invece ci diranno: Venite su da noi!, saliamo, perché il Signore ce li ha messi nelle mani e questo sarà per noi il segno”. <sup id="toc_326">11</sup>Quindi i due si lasciarono scorgere dall’appostamento filisteo e i Filistei dissero: “Ecco gli Ebrei che escono dalle caverne dove si erano nascosti”. <sup id="toc_327">12</sup>Poi gli uomini della guarnigione dissero a Giònata e al suo scudiero: “Salite da noi, che abbiamo qualche cosa da dirvi!”. Giònata allora disse al suo scudiero: “Sali dopo di me, perché il Signore li ha messi nelle mani di Israele”. <sup id="toc_328">13</sup>Giònata saliva aiutandosi con le mani e con i piedi e lo scudiero lo seguiva; quelli cadevano davanti a Giònata e, dietro, lo scudiero li finiva. <sup id="toc_329">14</sup>Questa fu la prima strage nella quale Giònata e il suo scudiero colpirono una ventina di uomini, entro quasi metà di un campo arabile.</p>
  <p><sup id="toc_330">15</sup>Si sparse così il terrore nell’accampamento, nella regione e in tutto il popolo. Anche la guarnigione e i suoi uomini d’assalto furono atterriti e la terra tremò e ci fu un terrore divino.</p>
  <p><sup id="toc_331">16</sup>Le vedette di Saul che stavano in Gàbaa di Beniamino guardarono e videro la moltitudine che fuggiva qua e là. <sup id="toc_332">17</sup>Allora Saul ordinò alla gente che era con lui: “Su, cercate e indagate chi sia partito da noi”. Cercarono ed ecco non c’erano né Giònata né il suo scudiero. <sup id="toc_333">18</sup>Saul disse ad Achia: “Avvicina l’<i>efod</i>!” – egli infatti allora portava l’<i>efod</i>
davanti agli Israeliti –. <sup id="toc_334">19</sup>Mentre Saul parlava al sacerdote, il tumulto che era sorto nel campo filisteo andava propagandosi e crescendo. Saul disse al sacerdote: “Ritira la mano”. <sup id="toc_335">20</sup>A loro volta Saul e la gente che era con lui alzarono grida e mossero all’attacco, ma ecco trovarono che la spada dell’uno si rivolgeva contro l’altro in una confusione molto grande. <sup id="toc_336">21</sup>Anche quegli Ebrei che erano con i Filistei da qualche tempo e che erano saliti con loro all’accampamento, si voltarono, per mettersi con Israele che era là con Saul e Giònata. <sup id="toc_337">22</sup>Inoltre anche tutti gli Israeliti che si erano nascosti sulle montagne di Efraim, quando seppero che i Filistei erano in fuga, si unirono a inseguirli e batterli. <sup id="toc_338">23</sup>Così il Signore in quel giorno salvò Israele e la battaglia si estese fino a Bet-Aven.</p>
  <p><sup id="toc_339">24</sup>Gli Israeliti erano sfiniti in quel giorno e Saul impose questo giuramento a tutto il popolo: “Maledetto chiunque gusterà cibo prima di sera, prima che io mi sia vendicato dei miei nemici”. E nessuno del popolo gustò cibo. <sup id="toc_340">25</sup>Tutta la gente passò per una selva dove c’erano favi di miele sul suolo. <sup id="toc_341">26</sup>Il popolo passò per la selva ed ecco si vedeva colare il miele, ma nessuno stese la mano e la portò alla bocca, perché il popolo temeva il giuramento. <sup id="toc_342">27</sup>Ma Giònata non aveva saputo che suo padre aveva fatto giurare il popolo, quindi allungò la punta del bastone che teneva in mano e la intinse nel favo di miele, poi riportò la mano alla bocca e i suoi occhi si rischiararono. <sup id="toc_343">28</sup>Uno del gruppo s’affrettò a dire: “Tuo padre ha fatto fare questo solenne giuramento al popolo: Maledetto chiunque toccherà cibo quest’oggi!, sebbene il popolo fosse sfinito”. <sup id="toc_344">29</sup>Rispose Giònata: “Mio padre vuol rovinare il paese! Guardate come si sono rischiarati i miei occhi, perché ho gustato un poco di questo miele. <sup id="toc_345">30</sup>Dunque se il popolo avesse mangiato oggi qualche cosa dei viveri presi ai nemici, quanto maggiore sarebbe stata ora la rotta dei Filistei!”.</p>
  <p><sup id="toc_346">31</sup>In quel giorno percossero i Filistei da Micmas fino ad Aialon e il popolo era sfinito. <sup id="toc_347">32</sup>Quelli del popolo si gettarono sulla preda e presero pecore, buoi e vitelli e li macellarono e li mangiarono con il sangue. <sup id="toc_348">33</sup>La cosa fu annunziata a Saul: “Ecco il popolo pecca contro il Signore, mangiando con il sangue”. Rispose: “Avete prevaricato! Rotolate subito qui una grande pietra”. <sup id="toc_349">34</sup>Allora Saul soggiunse: “Passate tra il popolo e dite a tutti: Ognuno conduca qua il suo bue e il suo montone e li macelli su questa pietra, poi mangiatene; così non peccherete contro il Signore, mangiando le carni con il sangue”. In quella notte ogni uomo del popolo condusse a mano ciò che aveva e là lo macellò. <sup id="toc_350">35</sup>Saul innalzò un altare al Signore. Fu questo il primo altare che egli edificò al Signore.</p>
  <p><sup id="toc_351">36</sup>Quindi Saul disse: “Scendiamo dietro i Filistei questa notte stessa e deprediamoli fino al mattino e non lasciamo scampare uno solo di loro”. Gli risposero: “Fa’ quanto ti sembra bene”. Ma il sacerdote disse: “Accostiamoci qui a Dio”. <sup id="toc_352">37</sup>Saul dunque interrogò Dio: “Devo scendere dietro i Filistei? Li consegnerai in mano di Israele?”. Ma quel giorno non gli rispose. <sup id="toc_353">38</sup>Allora Saul disse: “Accostatevi qui voi tutti capi del popolo. Cercate ed esaminate da chi sia stato commesso oggi il peccato, <sup id="toc_354">39</sup>perché per la vita del Signore salvatore d’Israele certamente costui morirà, anche se si tratta di Giònata mio figlio”. Ma nessuno del popolo gli rispose. <sup id="toc_355">40</sup>Perciò disse a tutto Israele: “Voi state da una parte: io e mio figlio Giònata staremo dall’altra”. Il popolo rispose a Saul: “Fa’ quanto ti sembra bene”. <sup id="toc_356">41</sup>Saul parlò al Signore: “Dio d’Israele, fa’ conoscere l’innocente”. Furono designati Giònata e Saul e il popolo restò libero. <sup id="toc_357">42</sup>Saul soggiunse: “Tirate a sorte tra me e mio figlio Giònata”. Fu sorteggiato Giònata. <sup id="toc_358">43</sup>Saul disse a Giònata: “Narrami quello che hai fatto”. Giònata raccontò: “Realmente ho assaggiato un po’ di miele con la punta del bastone che avevo in mano. Ecco, morirò”. <sup id="toc_359">44</sup>Saul disse: “Faccia Dio a me questo e anche di peggio, se non andrai a morte, Giònata!”. <sup id="toc_360">45</sup>Ma il popolo disse a Saul: “Dovrà forse morire Giònata che ha ottenuto questa grande vittoria in Israele? Non sia mai! Per la vita del Signore, non cadrà a terra un capello del suo capo, perché in questo giorno egli ha agito con Dio”. Così il popolo salvò Giònata che non fu messo a morte. <sup id="toc_361">46</sup>Saul cessò dall’inseguire i Filistei e questi raggiunsero il loro paese.</p>
  <p><sup id="toc_362">47</sup>Saul si assicurò il regno su Israele e mosse contro tutti i nemici all’intorno: contro Moab e gli Ammoniti, contro Edom e i re di Zoba e i Filistei e dovunque si volgeva aveva successo. <sup id="toc_363">48</sup>Compì imprese brillanti, batté gli Amaleciti e liberò Israele dalle mani degli oppressori. <sup id="toc_364">49</sup>Figli di Saul furono Giònata, Isbàal e Malkisùa; le sue due figlie si chiamavano Merab la maggiore e Mikal la più piccola. <sup id="toc_365">50</sup>La moglie di Saul si chiamava Achinòam, figlia di Achimàaz. Il capo delle sue milizie si chiamava Abner figlio di Ner, zio di Saul. <sup id="toc_366">51</sup>Kis padre di Saul e Ner padre di Abner erano figli di Abièl. <sup id="toc_367">52</sup>Durante tutto il tempo di Saul vi fu guerra aperta con i Filistei; se Saul scorgeva un uomo valente o un giovane coraggioso, lo prendeva al suo seguito.</p>
  <h3 id="toc_368">15</h3>
  <p><sup id="toc_369">1</sup>Samuele disse a Saul: “Il Signore ha inviato me per consacrarti re sopra Israele suo popolo. Ora ascolta la voce del Signore. <sup id="toc_370">2</sup>Così dice il Signore degli eserciti: Ho considerato ciò che ha fatto Amalek a Israele, ciò che gli ha fatto per via, quando usciva dall’Egitto. <sup id="toc_371">3</sup>Va’ dunque e colpisci Amalek e vota allo sterminio quanto gli appartiene, non lasciarti prendere da compassione per lui, ma uccidi uomini e donne, bambini e lattanti, buoi e pecore, cammelli e asini”. <sup id="toc_372">4</sup>Saul convocò il popolo e passò in rassegna le truppe in Telaìm: erano duecentomila fanti e diecimila uomini di Giuda. <sup id="toc_373">5</sup>Saul venne alla città di Amalek e tese un’imboscata nella valle. <sup id="toc_374">6</sup>Disse inoltre Saul ai Keniti: “Andate via, ritiratevi dagli Amaleciti prima che vi travolga insieme con loro, poiché avete usato benevolenza con tutti gli Israeliti, quando uscivano dall’Egitto”. I Keniti si ritirarono da Amalek. <sup id="toc_375">7</sup>Saul colpì Amalek da Avila procedendo verso Sur, che è di fronte all’Egitto. <sup id="toc_376">8</sup>Egli prese vivo Agag, re di Amalek, e passò a fil di spada tutto il popolo. <sup id="toc_377">9</sup>Ma Saul e il popolo risparmiarono Agag e il meglio del bestiame minuto e grosso, gli animali grassi e gli agnelli, cioè tutto il meglio, e non vollero sterminarli; invece votarono allo sterminio tutto il bestiame scadente e patito.</p>
  <p><sup id="toc_378">10</sup>Allora fu rivolta a Samuele questa parola del Signore: <sup id="toc_379">11</sup>“Mi pento di aver costituito Saul re, perché si è allontanato da me e non ha messo in pratica la mia parola”. Samuele rimase turbato e alzò grida al Signore tutta la notte.</p>
  <p><sup id="toc_380">12</sup>Al mattino presto Samuele si alzò per andare incontro a Saul, ma fu annunziato a Samuele: “Saul è andato a Carmel, ed ecco si è fatto costruire un trofeo, poi è tornato passando altrove ed è sceso a Gàlgala”. <sup id="toc_381">13</sup>Samuele raggiunse Saul e Saul gli disse: “Benedetto tu davanti al Signore; ho eseguito gli ordini del Signore”. <sup id="toc_382">14</sup>Rispose Samuele: “Ma che è questo belar di pecore, che mi giunge all’orecchio, e questi muggiti d’armento che odo?”. <sup id="toc_383">15</sup>Disse Saul: “Li hanno condotti qui dagli Amaleciti, come il meglio del bestiame grosso e minuto, che il popolo ha risparmiato per sacrificarli al Signore, tuo Dio. Il resto l’abbiamo votato allo sterminio”. <sup id="toc_384">16</sup>Rispose Samuele a Saul: “Basta! Lascia che ti annunzi ciò che il Signore mi ha rivelato questa notte”. E Saul gli disse: “Parla!”. <sup id="toc_385">17</sup>Samuele cominciò: “Non sei tu capo delle tribù d’Israele, benché piccolo ai tuoi stessi occhi? Non ti ha forse il Signore consacrato re d’Israele? <sup id="toc_386">18</sup>Il Signore ti aveva mandato per una spedizione e aveva detto: Va’, vota allo sterminio quei peccatori di Amaleciti, combattili finché non li avrai distrutti. <sup id="toc_387">19</sup>Perché dunque non hai ascoltato la voce del Signore e ti sei attaccato al bottino e hai fatto il male agli occhi del Signore?”. <sup id="toc_388">20</sup>Saul insisté con Samuele: “Ma io ho obbedito alla parola del Signore, ho fatto la spedizione che il Signore mi ha ordinato, ho condotto Agag re di Amalek e ho sterminato gli Amaleciti. <sup id="toc_389">21</sup>Il popolo poi ha preso dal bottino pecore e armenti, primizie di ciò che è votato allo sterminio per sacrificare al Signore tuo Dio in Gàlgala”. <sup id="toc_390">22</sup>Samuele esclamò:</p>
  <p class="testo_rientrato">“Il Signore forse gradisce gli olocausti e i sacrifici<br/>
come obbedire alla voce del Signore?<br/>
Ecco, obbedire è meglio del sacrificio,<br/>
essere docili è più del grasso degli arieti.<br/> <sup id="toc_391">23</sup>Poiché peccato di divinazione è la ribellione,<br/>
e iniquità e <i>terafim</i>
l’insubordinazione.<br/>
Perché hai rigettato la parola del Signore,<br/>
Egli ti ha rigettato come re”.</p>
  <p><sup id="toc_392">24</sup>Saul disse allora a Samuele: “Ho peccato per avere trasgredito il comando del Signore e i tuoi ordini, mentre ho temuto il popolo e ho ascoltato la sua voce. <sup id="toc_393">25</sup>Ma ora, perdona il mio peccato e ritorna con me, perché mi prostri al Signore”. <sup id="toc_394">26</sup>Ma Samuele rispose a Saul: “Non posso ritornare con te, perché tu stesso hai rigettato la parola del Signore e il Signore ti ha rigettato perché tu non sia più re sopra Israele”. <sup id="toc_395">27</sup>Samuele si voltò per andarsene ma Saul gli afferrò un lembo del mantello, che si strappò. <sup id="toc_396">28</sup>Samuele gli disse: “Il Signore ha strappato da te il regno d’Israele e l’ha dato ad un altro migliore di te. <sup id="toc_397">29</sup>D’altra parte la Gloria di Israele non mentisce né può ricredersi, perché Egli non è uomo per ricredersi”. <sup id="toc_398">30</sup>Saul disse: “Ho peccato sì, ma onorami davanti agli anziani del mio popolo e davanti a Israele; ritorna con me perché mi prostri al Signore tuo Dio”. <sup id="toc_399">31</sup>Samuele ritornò con Saul e questi si prostrò al Signore.</p>
  <p><sup id="toc_400">32</sup>Poi Samuele disse: “Conducetemi Agag, re di Amalek”. Agag avanzò verso di lui tutto tremante, dicendo:</p>
  <p>“Certo è passata l’amarezza della morte!”.</p>
  <p><sup id="toc_401">33</sup>Samuele l’apostrofò:</p>
  <p>“Come la tua spada ha privato di figli le donne,</p>
  <p>così sarà privata di figli tra le donne tua madre”.</p>
  <p>Poi Samuele trafisse Agag davanti al Signore in Gàlgala. <sup id="toc_402">34</sup>Samuele andò quindi a Rama e Saul salì a casa sua a Gàbaa di Saul. <sup id="toc_403">35</sup>né Samuele tornò a rivedere Saul fino al giorno della sua morte, ma Samuele piangeva per Saul, perché il Signore si era pentito di aver fatto regnare Saul su Israele.</p>
  <h3 id="toc_404">16</h3>
  <p><sup id="toc_405">1</sup>E il Signore disse a Samuele: “Fino a quando piangerai su Saul, mentre io l’ho rigettato perché non regni su Israele? Riempi di olio il tuo corno e parti. Ti ordino di andare da Iesse il Betlemmita, perché tra i suoi figli mi sono scelto un re”. <sup id="toc_406">2</sup>Samuele rispose: “Come posso andare? Saul lo verrà a sapere e mi ucciderà”. Il Signore soggiunse: “Prenderai con te una giovenca e dirai: Sono venuto per sacrificare al Signore. <sup id="toc_407">3</sup>Inviterai quindi Iesse al sacrificio. Allora io ti indicherò quello che dovrai fare e tu ungerai colui che io ti dirò”. <sup id="toc_408">4</sup>Samuele fece quello che il Signore gli aveva comandato e venne a Betlemme; gli anziani della città gli vennero incontro trepidanti e gli chiesero: “È di buon augurio la tua venuta?”. <sup id="toc_409">5</sup>Rispose: “È di buon augurio. Sono venuto per sacrificare al Signore. Provvedete a purificarvi, poi venite con me al sacrificio”. Fece purificare anche Iesse e i suoi figli e li invitò al sacrificio. <sup id="toc_410">6</sup>Quando furono entrati, egli osservò Eliab e chiese: “È forse davanti al Signore il suo consacrato?”. <sup id="toc_411">7</sup>Il Signore rispose a Samuele: “Non guardare al suo aspetto né all’imponenza della sua statura. Io l’ho scartato, perché io non guardo ciò che guarda l’uomo. L’uomo guarda l’apparenza, il Signore guarda il cuore”. <sup id="toc_412">8</sup>Iesse fece allora venire Abìnadab e lo presentò a Samuele, ma questi disse: “Nemmeno su costui cade la scelta del Signore”. <sup id="toc_413">9</sup>Iesse fece passare Samma e quegli disse: “Nemmeno su costui cade la scelta del Signore”. <sup id="toc_414">10</sup>Iesse presentò a Samuele i suoi sette figli e Samuele ripeté a Iesse: “Il Signore non ha scelto nessuno di questi”. <sup id="toc_415">11</sup>Samuele chiese a Iesse: “Sono qui tutti i giovani?”. Rispose Iesse: “Rimane ancora il più piccolo che ora sta a pascolare il gregge”. Samuele ordinò a Iesse: “Manda a prenderlo, perché non ci metteremo a tavola prima che egli sia venuto qui”. <sup id="toc_416">12</sup>Quegli mandò a chiamarlo e lo fece venire. Era fulvo, con begli occhi e gentile di aspetto. Disse il Signore: “Alzati e ungilo: è lui!”. <sup id="toc_417">13</sup>Samuele prese il corno dell’olio e lo consacrò con l’unzione in mezzo ai suoi fratelli, e lo spirito del Signore si posò su Davide da quel giorno in poi. Samuele poi si alzò e tornò a Rama.</p>
  <p><sup id="toc_418">14</sup>Lo spirito del Signore si era ritirato da Saul ed egli veniva atterrito da uno spirito cattivo, da parte del Signore. <sup id="toc_419">15</sup>Allora i servi di Saul gli dissero: “Vedi, un cattivo spirito sovrumano ti turba. <sup id="toc_420">16</sup>Comandi il signor nostro ai ministri che gli stanno intorno e noi cercheremo un uomo abile a suonare la cetra. Quando il sovrumano spirito cattivo ti investirà, quegli metterà mano alla cetra e ti sentirai meglio”. <sup id="toc_421">17</sup>Saul rispose ai ministri: “Ebbene cercatemi un uomo che suoni bene e fatelo venire da me”. <sup id="toc_422">18</sup>Rispose uno dei giovani: “Ecco, ho visto il figlio di Iesse il Betlemmita: egli sa suonare ed è forte e coraggioso, abile nelle armi, saggio di parole, di bell’aspetto e il Signore è con lui”. <sup id="toc_423">19</sup>Saul mandò messaggeri a Iesse con quest’invito: “Mandami Davide tuo figlio, quello che sta con il gregge”. <sup id="toc_424">20</sup>Iesse preparò un asino e provvide pane e un otre di vino e un capretto, affidò tutto a Davide suo figlio e lo inviò a Saul. <sup id="toc_425">21</sup>Davide giunse da Saul e cominciò a stare alla sua presenza. Saul gli si affezionò molto e Davide divenne suo scudiero. <sup id="toc_426">22</sup>E Saul mandò a dire a Iesse: “Rimanga Davide con me, perché ha trovato grazia ai miei occhi”. <sup id="toc_427">23</sup>Quando dunque lo spirito sovrumano investiva Saul, Davide prendeva in mano la cetra e suonava: Saul si calmava e si sentiva meglio e lo spirito cattivo si ritirava da lui.</p>
  <h3 id="toc_428">17</h3>
  <p><sup id="toc_429">1</sup>I Filistei radunarono di nuovo l’esercito per la guerra e si ammassarono a Soco di Giuda e si accamparono tra Soco e Azeka, a Efes-Dammìm. <sup id="toc_430">2</sup>Anche Saul e gli Israeliti si radunarono e si accamparono nella valle del Terebinto e si schierarono a battaglia di fronte ai Filistei. <sup id="toc_431">3</sup>I Filistei stavano sul monte da una parte e Israele sul monte dall’altra parte e in mezzo c’era la valle.</p>
  <p><sup id="toc_432">4</sup>Dall’accampamento dei Filistei uscì un campione, chiamato Golia, di Gat; era alto sei cubiti e un palmo. <sup id="toc_433">5</sup>Aveva in testa un elmo di bronzo ed era rivestito di una corazza a piastre, il cui peso era di cinquemila sicli di bronzo. <sup id="toc_434">6</sup>Portava alle gambe schinieri di bronzo e un giavellotto di bronzo tra le spalle. <sup id="toc_435">7</sup>L’asta della sua lancia era come un subbio di tessitori e la lama dell’asta pesava seicento sicli di ferro; davanti a lui avanzava il suo scudiero. <sup id="toc_436">8</sup>Egli si fermò davanti alle schiere d’Israele e gridò loro: “Perché siete usciti e vi siete schierati a battaglia? Non sono io Filisteo e voi servi di Saul? Scegliete un uomo tra di voi che scenda contro di me. <sup id="toc_437">9</sup>Se sarà capace di combattere con me e mi abbatterà, noi saremo vostri schiavi. Se invece prevarrò io su di lui e lo abbatterò, sarete voi nostri schiavi e sarete soggetti a noi”. <sup id="toc_438">10</sup>Il Filisteo aggiungeva: “Io ho lanciato oggi una sfida alle schiere d’Israele. Datemi un uomo e combatteremo insieme”. <sup id="toc_439">11</sup>Saul e tutto Israele udirono le parole del Filisteo; ne rimasero colpiti ed ebbero grande paura.</p>
  <p><sup id="toc_440">12</sup>Davide era figlio di un Efratita da Betlemme di Giuda chiamato Iesse, che aveva otto figli. Al tempo di Saul, quest’uomo era anziano e avanti negli anni. <sup id="toc_441">13</sup>I tre figli maggiori di Iesse erano andati con Saul in guerra. Di questi tre figli, che erano andati in guerra, il maggiore si chiamava Eliab, il secondo Abìnadab, il terzo Samma. <sup id="toc_442">14</sup>Davide era ancor giovane quando i tre maggiori erano partiti dietro Saul. <sup id="toc_443">15</sup>Egli andava e veniva dal seguito di Saul e badava al gregge di suo padre in Betlemme.</p>
  <p><sup id="toc_444">16</sup>Il Filisteo avanzava mattina e sera; continuò per quaranta giorni a presentarsi. <sup id="toc_445">17</sup>Ora Iesse disse a Davide suo figlio: “Prendi su per i tuoi fratelli questa misura di grano tostato e questi dieci pani e portali in fretta ai tuoi fratelli nell’accampamento. <sup id="toc_446">18</sup>Al capo di migliaia porterai invece queste dieci forme di cacio. Informati della salute dei tuoi fratelli e prendi la loro paga. <sup id="toc_447">19</sup>Saul con essi e tutto l’esercito di Israele sono nella valle del Terebinto a combattere contro i Filistei”. <sup id="toc_448">20</sup>Davide si alzò di buon mattino: lasciò il gregge alla cura di un guardiano, prese la roba e partì come gli aveva ordinato Iesse. Arrivò all’accampamento quando le truppe uscivano per schierarsi e lanciavano il grido di guerra. <sup id="toc_449">21</sup>Si disposero in ordine Israele e i Filistei: schiera contro schiera. <sup id="toc_450">22</sup>Davide si tolse il fardello e l’affidò al custode dei bagagli, poi corse tra le file e domandò ai suoi fratelli se stavano bene. <sup id="toc_451">23</sup>Mentre egli parlava con loro, ecco il campione, chiamato Golia, il Filisteo di Gat, uscì dalle schiere filistee e tornò a dire le sue solite parole e Davide le intese. <sup id="toc_452">24</sup>Tutti gli Israeliti, quando lo videro, fuggirono davanti a lui ed ebbero grande paura.</p>
  <p><sup id="toc_453">25</sup>Ora un Israelita disse: “Vedete quest’uomo che avanza? Viene a sfidare Israele. Chiunque lo abbatterà, il re lo colmerà di ricchezze, gli darà in moglie sua figlia ed esenterà la casa di suo padre da ogni gravame in Israele”. <sup id="toc_454">26</sup>Davide domandava agli uomini che stavano attorno a lui: “Che faranno dunque all’uomo che eliminerà questo Filisteo e farà cessare la vergogna da Israele? E chi è mai questo Filisteo non circonciso per insultare le schiere del Dio vivente?”. <sup id="toc_455">27</sup>Tutti gli rispondevano la stessa cosa: “Così e così si farà all’uomo che lo eliminerà”. <sup id="toc_456">28</sup>Lo sentì Eliab, suo fratello maggiore, mentre parlava con gli uomini, ed Eliab si irritò con Davide e gli disse: “Ma perché sei venuto giù e a chi hai lasciato quelle poche pecore nel deserto? Io conosco la tua boria e la malizia del tuo cuore: tu sei venuto per vedere la battaglia”. <sup id="toc_457">29</sup>Davide rispose: “Che ho dunque fatto? Non si può fare una domanda?”. <sup id="toc_458">30</sup>Si allontanò da lui, si rivolse a un altro e fece la stessa domanda e tutti gli diedero la stessa risposta.</p>
  <p><sup id="toc_459">31</sup>Sentendo le domande che faceva Davide, pensarono di riferirle a Saul e questi lo fece venire a sé.</p>
  <p><sup id="toc_460">32</sup>Davide disse a Saul: “Nessuno si perda d’animo a causa di costui. Il tuo servo andrà a combattere con questo Filisteo”. <sup id="toc_461">33</sup>Saul rispose a Davide: “Tu non puoi andare contro questo Filisteo a batterti con lui: tu sei un ragazzo e costui è uomo d’armi fin dalla sua giovinezza”. <sup id="toc_462">34</sup>Ma Davide disse a Saul: “Il tuo servo custodiva il gregge di suo padre e veniva talvolta un leone o un orso a portar via una pecora dal gregge. <sup id="toc_463">35</sup>Allora lo inseguivo, lo abbattevo e strappavo la preda dalla sua bocca. Se si rivoltava contro di me, l’afferravo per le mascelle, l’abbattevo e lo uccidevo. <sup id="toc_464">36</sup>Il tuo servo ha abbattuto il leone e l’orso. Codesto Filisteo non circonciso farà la stessa fine di quelli, perché ha insultato le schiere del Dio vivente”. <sup id="toc_465">37</sup>Davide aggiunse: “Il Signore che mi ha liberato dalle unghie del leone e dalle unghie dell’orso, mi libererà anche dalle mani di questo Filisteo”. Saul rispose a Davide: “Ebbene va’ e il Signore sia con te”. <sup id="toc_466">38</sup>Saul rivestì Davide della sua armatura, gli mise in capo un elmo di bronzo e gli fece indossare la corazza. <sup id="toc_467">39</sup>Poi Davide cinse la spada di lui sopra l’armatura, ma cercò invano di camminare, perché non aveva mai provato. Allora Davide disse a Saul: “Non posso camminare con tutto questo, perché non sono abituato”. E Davide se ne liberò.</p>
  <p><sup id="toc_468">40</sup>Poi prese in mano il suo bastone, si scelse cinque ciottoli lisci dal torrente e li pose nel suo sacco da pastore che gli serviva da bisaccia; prese ancora in mano la fionda e mosse verso il Filisteo.</p>
  <p><sup id="toc_469">41</sup>Il Filisteo avanzava passo passo, avvicinandosi a Davide, mentre il suo scudiero lo precedeva. <sup id="toc_470">42</sup>Il Filisteo scrutava Davide e, quando lo vide bene, ne ebbe disprezzo, perché era un ragazzo, fulvo di capelli e di bell’aspetto. <sup id="toc_471">43</sup>Il Filisteo gridò verso Davide: “Sono io forse un cane, perché tu venga a me con un bastone?”. E quel Filisteo maledisse Davide in nome dei suoi dèi. <sup id="toc_472">44</sup>Poi il Filisteo gridò a Davide: “Fatti avanti e darò le tue carni agli uccelli del cielo e alle bestie selvatiche”. <sup id="toc_473">45</sup>Davide rispose al Filisteo: “Tu vieni a me con la spada, con la lancia e con l’asta. Io vengo a te nel nome del Signore degli eserciti, Dio delle schiere d’Israele, che tu hai insultato. <sup id="toc_474">46</sup>In questo stesso giorno, il Signore ti farà cadere nelle mie mani. Io ti abbatterò e staccherò la testa dal tuo corpo e getterò i cadaveri dell’esercito filisteo agli uccelli del cielo e alle bestie selvatiche; tutta la terra saprà che vi è un Dio in Israele. <sup id="toc_475">47</sup>Tutta questa moltitudine saprà che il Signore non salva per mezzo della spada o della lancia, perché il Signore è arbitro della lotta e vi metterà certo nelle nostre mani”. <sup id="toc_476">48</sup>Appena il Filisteo si mosse avvicinandosi incontro a Davide, questi corse prontamente al luogo del combattimento incontro al Filisteo. <sup id="toc_477">49</sup>Davide cacciò la mano nella bisaccia, ne trasse una pietra, la lanciò con la fionda e colpì il Filisteo in fronte. La pietra s’infisse nella fronte di lui che cadde con la faccia a terra. <sup id="toc_478">50</sup>Così Davide ebbe il sopravvento sul Filisteo con la fionda e con la pietra e lo colpì e uccise, benché Davide non avesse spada. <sup id="toc_479">51</sup>Davide fece un salto e fu sopra il Filisteo, prese la sua spada, la sguainò e lo uccise, poi con quella gli tagliò la testa. I Filistei videro che il loro eroe era morto e si diedero alla fuga.</p>
  <p><sup id="toc_480">52</sup>Si levarono allora gli uomini d’Israele e di Giuda alzando il grido di guerra e inseguirono i Filistei fin presso Gat e fino alle porte di Ekron. I Filistei caddero e lasciarono i loro cadaveri lungo la via fino a Saaràim, fino a Gat e fino ad Ekron. <sup id="toc_481">53</sup>Quando gli Israeliti furono di ritorno dall’inseguimento dei Filistei, saccheggiarono il loro campo. <sup id="toc_482">54</sup>Davide prese la testa del Filisteo e la portò a Gerusalemme. Le armi di lui invece le pose nella sua tenda.</p>
  <p><sup id="toc_483">55</sup>Saul, mentre guardava Davide uscire incontro al Filisteo, aveva chiesto ad Abner capo delle milizie: “Abner, di chi è figlio questo giovane?”. Rispose Abner: “Per la tua vita, o re, non lo so”. <sup id="toc_484">56</sup>Il re soggiunse: “Chiedi tu di chi sia figlio quel giovinetto”. <sup id="toc_485">57</sup>Quando Davide tornò dall’uccisione del Filisteo, Abner lo prese e lo condusse davanti a Saul mentre aveva ancora in mano la testa del Filisteo. <sup id="toc_486">58</sup>Saul gli chiese: “Di chi sei figlio, giovane?”. Rispose Davide: “Di Iesse il Betlemmita, tuo servo”.</p>
  <h3 id="toc_487">18</h3>
  <p><sup id="toc_488">1</sup>Quando Davide ebbe finito di parlare con Saul, l’anima di Giònata s’era già talmente legata all’anima di Davide, che Giònata lo amò come se stesso. <sup id="toc_489">2</sup>Saul in quel giorno lo prese con sé e non lo lasciò tornare a casa di suo padre. <sup id="toc_490">3</sup>Giònata strinse con Davide un patto, perché lo amava come se stesso. <sup id="toc_491">4</sup>Giònata si tolse il mantello che indossava e lo diede a Davide e vi aggiunse i suoi abiti, la sua spada, il suo arco e la cintura. <sup id="toc_492">5</sup>Davide riusciva in tutti gli incarichi che Saul gli affidava, così che Saul lo pose al comando dei guerrieri ed era gradito a tutto il popolo e anche ai ministri di Saul.</p>
  <p><sup id="toc_493">6</sup>Al loro rientrare, mentre Davide tornava dall’uccisione del Filisteo, uscirono le donne da tutte le città d’Israele a cantare e a danzare incontro al re Saul, accompagnandosi con i timpani, con grida di gioia e con sistri. <sup id="toc_494">7</sup>Le donne danzavano e cantavano alternandosi:</p>
  <p class="testo_rientrato">“Saul ha ucciso i suoi mille,<br/>
Davide i suoi diecimila”.</p>
  <p><sup id="toc_495">8</sup>Saul ne fu molto irritato e gli parvero cattive quelle parole. Diceva: “Hanno dato a Davide diecimila, a me ne hanno dato mille. Non gli manca altro che il regno”. <sup id="toc_496">9</sup>Così da quel giorno in poi Saul si ingelosì di Davide. <sup id="toc_497">10</sup>Il giorno dopo, un cattivo spirito sovrumano s’impossessò di Saul, il quale si mise a delirare in casa. Davide suonava la cetra come i giorni precedenti e Saul teneva in mano la lancia. <sup id="toc_498">11</sup>Saul impugnò la lancia, pensando: “Inchioderò Davide al muro!”. Ma Davide gli sfuggì davanti per due volte. <sup id="toc_499">12</sup>Saul cominciò a sentir timore di fronte a Davide, perché il Signore era con lui, mentre si era ritirato da Saul. <sup id="toc_500">13</sup>Saul lo allontanò da sé e lo fece capo di migliaia e Davide andava e veniva alla testa del suo gruppo. <sup id="toc_501">14</sup>Davide riusciva in tutte le sue imprese, poiché il Signore era con lui. <sup id="toc_502">15</sup>Saul, vedendo che riusciva proprio sempre, aveva timore di lui. <sup id="toc_503">16</sup>Ma tutto Israele e Giuda amavano Davide, perché egli si muoveva alla loro testa.</p>
  <p><sup id="toc_504">17</sup>Ora Saul disse a Davide: “Ecco Merab, mia figlia maggiore. La dò in moglie a te. Tu dovrai essere il mio guerriero e combatterai le battaglie del Signore”. Saul pensava: “Non sia contro di lui la mia mano, ma contro di lui sia la mano dei Filistei”. <sup id="toc_505">18</sup>Davide rispose a Saul: “Chi sono io e che importanza ha la famiglia di mio padre in Israele, perché io possa diventare genero del re?”. <sup id="toc_506">19</sup>Ma ecco, quando venne il tempo di dare Merab, figlia di Saul, a Davide, fu data invece in moglie ad Adriel di Mecola.</p>
  <p><sup id="toc_507">20</sup>Intanto Mikal, l’altra figlia di Saul, s’invaghì di Davide; ne riferirono a Saul e la cosa gli piacque. <sup id="toc_508">21</sup>Saul diceva: “Gliela darò, ma sarà per lui una trappola e la mano dei Filistei cadrà su di lui”. E Saul disse a Davide: “Oggi hai una seconda occasione per diventare mio genero”. <sup id="toc_509">22</sup>Quindi Saul ordinò ai suoi ministri: “Dite di nascosto a Davide: Ecco, tu piaci al re e i suoi ministri ti amano. Su, dunque, diventa genero del re”. <sup id="toc_510">23</sup>I ministri di Saul sussurrarono all’orecchio di Davide queste parole e Davide rispose: “Vi pare piccola cosa divenir genero del re? Io sono povero e uomo di bassa condizione”. <sup id="toc_511">24</sup>I ministri di Saul gli riferirono: “Davide ha risposto in questo modo”. <sup id="toc_512">25</sup>Allora Saul disse: “Riferite a Davide: Il re non pretende il prezzo nuziale, ma solo cento prepuzi di Filistei, perché sia fatta vendetta dei nemici del re”. Saul pensava di far cadere Davide in mano ai Filistei. <sup id="toc_513">26</sup>I ministri di lui riferirono a Davide queste parole e piacque a Davide tale condizione per diventare genero del re. Non erano ancora passati i giorni fissati, <sup id="toc_514">27</sup>quando Davide si alzò, partì con i suoi uomini e uccise tra i Filistei duecento uomini. Davide riportò i loro prepuzi e li contò davanti al re per diventare genero del re. Saul gli diede in moglie la figlia Mikal. <sup id="toc_515">28</sup>Saul si accorse che il Signore era con Davide e che Mikal figlia di Saul lo amava. <sup id="toc_516">29</sup>Saul ebbe ancor più paura nei riguardi di Davide; Saul fu nemico di Davide per tutti i suoi giorni. <sup id="toc_517">30</sup>I capi dei Filistei facevano sortite, ma Davide, ogni volta che uscivano, riportava successi maggiori di tutti i ministri di Saul e in tal modo si acquistò grande fama.</p>
  <h3 id="toc_518">19</h3>
  <p><sup id="toc_519">1</sup>Saul comunicò a Giònata suo figlio e ai suoi ministri di aver deciso di uccidere Davide. Ma Giònata figlio di Saul nutriva grande affetto per Davide. <sup id="toc_520">2</sup>Giònata informò Davide dicendo: “Saul mio padre cerca di ucciderti. Sta’ in guardia da domani all’alba, sta’ fermo in un luogo nascosto e non farti vedere. <sup id="toc_521">3</sup>Io uscirò e starò al fianco di mio padre nella campagna dove sarai tu e parlerò in tuo favore a mio padre. Vedrò ciò che succede e te lo farò sapere”. <sup id="toc_522">4</sup>Giònata parlò difatti a Saul suo padre in favore di Davide e gli disse: “Non si macchi il re contro il suo servo, contro Davide, che non si è macchiato contro di te, che anzi ti ha reso un servizio molto grande. <sup id="toc_523">5</sup>Egli ha esposto la vita, quando sconfisse il Filisteo, e il Signore ha concesso una grande vittoria a tutto Israele. Hai visto e hai gioito. Dunque, perché pecchi contro un innocente, uccidendo Davide senza motivo?”. <sup id="toc_524">6</sup>Saul ascoltò la voce di Giònata e giurò: “Per la vita del Signore, non morirà!”. <sup id="toc_525">7</sup>Giònata chiamò Davide e gli riferì questo colloquio. Poi Giònata introdusse presso Saul Davide, che rimase al suo seguito come prima.</p>
  <p><sup id="toc_526">8</sup>La guerra si riaccese e Davide uscì a combattere i Filistei e inflisse loro una grande sconfitta, sicché si dettero alla fuga davanti a lui. <sup id="toc_527">9</sup>Ma un sovrumano spirito cattivo si impadronì di Saul. Egli stava in casa e teneva in mano la lancia, mentre Davide suonava la cetra. <sup id="toc_528">10</sup>Saul tentò di colpire Davide con la lancia contro il muro. Ma Davide si scansò da Saul, che infisse la lancia nel muro. Davide fuggì e quella notte fu salvo.</p>
  <p><sup id="toc_529">11</sup>Saul mandò messaggeri alla casa di Davide per sorvegliarlo e ucciderlo il mattino dopo. Mikal moglie di Davide lo avvertì dicendo: “Se non metti al sicuro la tua vita questa notte, domani sarai ucciso”. <sup id="toc_530">12</sup>Mikal calò Davide dalla finestra e quegli partì di corsa e si mise in salvo. <sup id="toc_531">13</sup>Mikal prese allora i <i>terafim</i>
e li pose presso il letto. Mise dalla parte del capo un tessuto di pelo di capra e coprì il letto con una coltre. <sup id="toc_532">14</sup>Saul mandò dunque messaggeri a prendere Davide ma essa disse: “È malato”. <sup id="toc_533">15</sup>Saul rimandò i messaggeri a vedere Davide con questo ordine: “Portatelo qui da me nel suo letto, perché lo faccia morire”. <sup id="toc_534">16</sup>Tornarono i messaggeri ed ecco presso il letto c’erano i <i>terafim</i>
e il tessuto di pelo di capra dalla parte del capo. <sup id="toc_535">17</sup>Saul disse a Mikal: “Perché mi hai ingannato a questo modo e hai fatto fuggire il mio nemico, perché si mettesse in salvo?”. Rispose Mikal a Saul: “Egli mi ha detto: Lasciami fuggire, altrimenti ti uccido”.</p>
  <p><sup id="toc_536">18</sup>Davide dunque fuggì e si mise in salvo. Andò da Samuele in Rama e gli narrò quanto gli aveva fatto Saul; poi Davide e Samuele andarono ad abitare a Naiot. <sup id="toc_537">19</sup>La cosa fu riferita a Saul: “Ecco, Davide sta a Naiot presso Rama”. <sup id="toc_538">20</sup>Allora Saul spedì messaggeri a catturare Davide, ma quando videro profetare la comunità dei profeti, mentre Samuele stava in piedi alla loro testa, lo spirito di Dio investì i messaggeri di Saul e anch’essi fecero i profeti. <sup id="toc_539">21</sup>Annunziarono a Saul questa cosa ed egli spedì altri messaggeri, ma anch’essi fecero i profeti. Saul mandò di nuovo messaggeri per la terza volta, ma anch’essi fecero i profeti. <sup id="toc_540">22</sup>Allora venne egli stesso a Rama e si portò alla grande cisterna che si trova a Secu e domandò: “C’è qui forse Samuele con Davide?”. Gli risposero: “Eccoli: sono a Naiot di Rama”. <sup id="toc_541">23</sup>Egli si incamminò verso Naiot di Rama, ma cadde anche su di lui lo spirito di Dio e andava avanti facendo il profeta finché giunse a Naiot di Rama. <sup id="toc_542">24</sup>Anch’egli si tolse gli abiti e continuò a fare il profeta davanti a Samuele; poi crollò e restò nudo tutto quel giorno e tutta la notte. Da qui è venuto il detto: “Anche Saul è tra i profeti?”.</p>
  <h3 id="toc_543">20</h3>
  <p><sup id="toc_544">1</sup>Davide lasciò di nascosto Naiot di Rama, si recò da Giònata e gli disse: “Che ho fatto, che delitto ho commesso, che colpa ho avuto nei riguardi di tuo padre, perché attenti così alla mia vita?”. <sup id="toc_545">2</sup>Rispose: “Non sia mai. Non morirai. Vedi, mio padre non fa nulla di grande o di piccolo senza confidarmelo. Perché mi avrebbe nascosto questa cosa? Non è possibile!”. <sup id="toc_546">3</sup>Ma Davide giurò ancora: “Tuo padre sa benissimo che ho trovato grazia ai tuoi occhi e dice: Giònata non deve sapere questa cosa perché si angustierebbe. Ma, per la vita del Signore e per la tua vita, c’è un sol passo tra me e la morte”. <sup id="toc_547">4</sup>Giònata disse: “Che cosa desideri che io faccia per te?”. <sup id="toc_548">5</sup>Rispose Davide: “Domani è la luna nuova e io dovrei sedere a tavola con il re. Ma tu mi lascerai partire e io resterò nascosto nella campagna fino alla terza sera. <sup id="toc_549">6</sup>Se tuo padre mi cercherà, dirai: Davide mi ha chiesto di lasciarlo andare in fretta a Betlemme sua città perché vi si celebra il sacrificio annuale per tutta la famiglia. <sup id="toc_550">7</sup>Se dirà: Va bene, allora il tuo servo può stare in pace. Se invece andrà in collera, sii certo che è stato deciso il peggio da parte sua. <sup id="toc_551">8</sup>Mostra la tua bontà verso il tuo servo, perché hai voluto legare a te il tuo servo con un patto del Signore: se ho qualche colpa, uccidimi tu; ma per qual motivo dovresti condurmi da tuo padre?”. <sup id="toc_552">9</sup>Giònata rispose: “Lungi da te! Se certo io sapessi che da parte di mio padre è stata decisa una cattiva sorte per te, non te lo farei forse sapere?”. <sup id="toc_553">10</sup>Davide disse a Giònata: “Chi mi avvertirà se tuo padre ti risponde duramente?”. <sup id="toc_554">11</sup>Giònata rispose a Davide: “Vieni, andiamo in campagna”.</p>
  <p>Uscirono tutti e due nei campi. <sup id="toc_555">12</sup>Allora Giònata disse a Davide: “Per il Signore, Dio d’Israele, domani o il terzo giorno a quest’ora indagherò le intenzioni di mio padre. Se saranno favorevoli a Davide e io non manderò subito a riferirlo al tuo orecchio, <sup id="toc_556">13</sup>tanto faccia il Signore a Giònata e ancora di peggio. Se invece sembrerà bene a mio padre decidere il peggio a tuo riguardo, io te lo confiderò e ti farò partire. Tu andrai tranquillo e il Signore sarà con te come è stato con mio padre. <sup id="toc_557">14</sup>Fin quando sarò in vita, usa verso di me la benevolenza del Signore. Se sarò morto, <sup id="toc_558">15</sup>non ritirare mai la tua benevolenza dalla mia casa; quando il Signore avrà sterminato dalla terra ogni uomo nemico di Davide, <sup id="toc_559">16</sup>non sia eliminato il nome di Giònata dalla casa di Davide: il Signore ne chiederà conto ai nemici di Davide”. <sup id="toc_560">17</sup>Giònata volle ancor giurare a Davide, perché gli voleva bene e lo amava come se stesso. <sup id="toc_561">18</sup>Giònata disse a Davide: “Domani è la luna nuova e la tua assenza sarà notata perché si guarderà al tuo posto. <sup id="toc_562">19</sup>Aspetterai il terzo giorno, poi scenderai in fretta e ti recherai al luogo dove ti sei nascosto il giorno di quel fatto e resterai presso quella collinetta. <sup id="toc_563">20</sup>Io tirerò tre frecce da quella parte, come se tirassi al bersaglio per mio conto. <sup id="toc_564">21</sup>Poi manderò il ragazzo gridando: Va’ a cercare le frecce! Se dirò al ragazzo: Guarda, le frecce sono più in qua da dove ti trovi, prendile!, allora vieni, perché tutto va bene per te; per la vita del Signore, non ci sarà niente di grave. <sup id="toc_565">22</sup>Se invece dirò al giovane: Guarda, le frecce sono più avanti di dove ti trovi!, allora va’ perché il Signore ti fa partire. <sup id="toc_566">23</sup>Riguardo alle parole che abbiamo detto io e tu, ecco è testimonio il Signore tra me e te per sempre”.</p>
  <p><sup id="toc_567">24</sup>Davide dunque si nascose nel campo. Arrivò la luna nuova e il re sedette a tavola per mangiare. <sup id="toc_568">25</sup>Il re sedette come al solito sul sedile contro il muro; Giònata stette di fronte, Abner si sedette al fianco del re e il posto di Davide rimase vuoto. <sup id="toc_569">26</sup>Ma Saul non disse nulla quel giorno, perché pensava: “Gli sarà successo un inconveniente: non sarà mondo. Certo, non è mondo”. <sup id="toc_570">27</sup>Ed ecco l’indomani, il secondo giorno della luna nuova, il posto di Davide era ancora vuoto. Saul disse allora a Giònata suo figlio: “Perché il figlio di Iesse non è venuto a tavola né ieri né oggi?”. <sup id="toc_571">28</sup>Giònata rispose a Saul: “Davide mi ha chiesto con insistenza di lasciarlo andare a Betlemme. <sup id="toc_572">29</sup>Mi ha detto: Lasciami andare, perché abbiamo in città il sacrificio di famiglia e mio fratello me ne ha fatto un obbligo. Se dunque ho trovato grazia ai tuoi occhi, lasciami libero, perché possa vedere i miei fratelli. Per questo non è venuto alla tavola del re”. <sup id="toc_573">30</sup>Saul si adirò molto con Giònata e gli gridò: “Figlio d’una donna perduta, non so io forse che tu prendi le parti del figlio di Iesse, a tua vergogna e a vergogna della nudità di tua madre? <sup id="toc_574">31</sup>Perché fino a quando vivrà il figlio di Iesse sulla terra, non avrai sicurezza né tu né il tuo regno. Manda dunque a prenderlo e conducilo qui da me, perché deve morire”. <sup id="toc_575">32</sup>Rispose Giònata a Saul suo padre: “Perché deve morire? Che ha fatto?”. <sup id="toc_576">33</sup>Saul afferrò la lancia contro di lui per colpirlo e Giònata capì che l’uccisione di Davide era cosa ormai decisa da parte di suo padre. <sup id="toc_577">34</sup>Giònata si alzò dalla tavola acceso d’ira e non volle prendere cibo in quel secondo giorno della luna nuova. Era rattristato per riguardo a Davide perché suo padre ne violava i diritti.</p>
  <p><sup id="toc_578">35</sup>Il mattino dopo Giònata uscì in campagna, per dare le indicazioni a Davide. Era con lui un ragazzo ancora piccolo. <sup id="toc_579">36</sup>Egli disse al ragazzo: “Corri a cercare le frecce che io tirerò”. Il ragazzo corse ed egli tirò la freccia più avanti di lui. <sup id="toc_580">37</sup>Il ragazzo corse fino al luogo dov’era la freccia che Giònata aveva tirata e Giònata gridò al ragazzo: “La freccia non è forse più avanti di te?”. <sup id="toc_581">38</sup>Giònata gridò ancora al ragazzo: “Corri svelto e non fermarti!”. Il ragazzo di Giònata raccolse le frecce e le portò al suo padrone. <sup id="toc_582">39</sup>Il ragazzo non aveva capito niente; soltanto Giònata e Davide sapevano la cosa. <sup id="toc_583">40</sup>Allora diede le armi al ragazzo che era con lui e gli disse: “Va’ e riportale in città”. <sup id="toc_584">41</sup>Partito il ragazzo, Davide si mosse da dietro la collinetta, cadde con la faccia a terra e si prostrò tre volte, poi si baciarono l’un l’altro e piansero l’uno insieme all’altro, finché per Davide si fece tardi. <sup id="toc_585">42</sup>Allora Giònata disse a Davide: “Va’ in pace, ora che noi due abbiamo giurato nel nome del Signore: il Signore sia con me e con te, con la mia discendenza e con la tua discendenza per sempre”.</p>
  <h3 id="toc_586">21</h3>
  <p><sup id="toc_587">1</sup>Davide si alzò e partì e Giònata tornò in città.</p>
  <p><sup id="toc_588">2</sup>Davide si recò a Nob dal sacerdote Achimelech. Achimelech, turbato, andò incontro a Davide e gli disse: “Perché sei solo e non c’è nessuno con te?”. <sup id="toc_589">3</sup>Rispose Davide al sacerdote Achimelech: “Il re mi ha ordinato e mi ha detto: Nessuno sappia niente di questa cosa per la quale ti mando e di cui ti ho dato incarico. Ai miei uomini ho dato appuntamento al tal posto. <sup id="toc_590">4</sup>Ora però se hai a disposizione cinque pani, dammeli, o altra cosa che si possa trovare”. <sup id="toc_591">5</sup>Il sacerdote rispose a Davide: “Non ho sottomano pani comuni, ho solo pani sacri: se i tuoi giovani si sono almeno astenuti dalle donne, potete mangiarne”. <sup id="toc_592">6</sup>Rispose Davide al sacerdote: “Ma certo! Dalle donne ci siamo astenuti da tre giorni. Come sempre quando mi metto in viaggio, i giovani sono mondi, sebbene si tratti d’un viaggio profano; tanto più oggi essi sono mondi”. <sup id="toc_593">7</sup>Il sacerdote gli diede il pane sacro, perché non c’era là altro pane che quello dell’offerta, ritirato dalla presenza del Signore, per essere sostituito con pane fresco nel giorno in cui si toglie. <sup id="toc_594">8</sup>Ma era là in quel giorno uno dei ministri di Saul, trattenuto presso il Signore, di nome Doeg, Idumeo, capo dei pastori di Saul. <sup id="toc_595">9</sup>Davide disse ad Achimelech: “Non hai per caso sottomano una lancia o una spada? Io non ho preso con me né la lancia né altra arma, perché l’incarico del re era urgente”. <sup id="toc_596">10</sup>Il sacerdote rispose: “Guarda, c’è la spada di Golia, il Filisteo che tu hai ucciso nella valle del Terebinto; è là dietro l’<i>efod</i>, avvolta in un manto. Se vuoi, portala via, prendila, perché qui non c’è altra spada che questa”. Rispose Davide: “Non ce n’è una migliore; dammela”.</p>
  <p><sup id="toc_597">11</sup>Quel giorno Davide si alzò e si allontanò da Saul e giunse da Achis, re di Gat. <sup id="toc_598">12</sup>I ministri di Achis gli dissero: “Non è costui Davide, il re del paese? Non cantavano in coro in onore di lui:</p>
  <p class="testo_rientrato">Ha ucciso Saul i suoi mille<br/>
e Davide i suoi diecimila?”.</p>
  <p><sup id="toc_599">13</sup>Davide si preoccupò di queste parole e temette molto Achis re di Gat. <sup id="toc_600">14</sup>Allora cominciò a fare il pazzo ai loro occhi, a fare il folle tra le loro mani; tracciava segni sui battenti delle porte e lasciava colare la saliva sulla barba. <sup id="toc_601">15</sup>Achis disse ai ministri: “Ecco, vedete anche voi che è un pazzo. Perché lo avete condotto da me? Non ho abbastanza pazzi io perché mi conduciate anche costui per fare il folle davanti a me? Dovrebbe entrare in casa mia un uomo simile?”.</p>
  <h3 id="toc_602">22</h3>
  <p><sup id="toc_603">1</sup>Davide partì di là e si rifugiò nella grotta di Adullàm. Lo seppero i suoi fratelli e tutta la casa di suo padre e scesero là. <sup id="toc_604">2</sup>Si radunarono allora con lui quanti erano in strettezze, quelli che avevano debiti e tutti gli scontenti, ed egli diventò loro capo. Stettero così con lui circa quattrocento uomini. <sup id="toc_605">3</sup>Davide partì di là e andò a Mizpa di Moab e disse al re di Moab: “Permetti che restino con voi mio padre e mia madre, finché sappia che cosa Dio vuol fare di me”. <sup id="toc_606">4</sup>Li presentò al re di Moab e rimasero con lui finché Davide rimase nel rifugio. <sup id="toc_607">5</sup>Il profeta Gad disse a Davide: “Non restare più in questo rifugio. Parti e va’ nel paese di Giuda”. Davide partì e andò nella foresta di Cheret.</p>
  <p><sup id="toc_608">6</sup>Saul venne a sapere che era stato avvistato Davide con gli uomini che erano con lui. Saul era seduto in Gàbaa, sotto il tamarisco sull’altura, con la lancia in mano e i ministri intorno. <sup id="toc_609">7</sup>Saul disse allora ai ministri che gli stavano intorno: “Ascoltate, voi Beniaminiti, voi tutti che siete qui. Forse il figlio di Iesse darà a tutti voi campi e vigne, vi farà capi di migliaia e capi di centinaia, <sup id="toc_610">8</sup>perché voi tutti siate d’accordo contro di me? Nessuno mi avverte dell’alleanza di mio figlio con il figlio di Iesse, nessuno di voi si interessa di me e nessuno mi confida che mio figlio ha sollevato il mio servo contro di me per ordire insidie, come avviene oggi”. <sup id="toc_611">9</sup>Rispose Doeg l’Idumeo, che stava con i ministri di Saul: “Ho visto il figlio di Iesse quando venne a Nob da Achimelech figlio di Achitub <sup id="toc_612">10</sup>e costui ha consultato il Signore per lui, gli ha dato da mangiare e gli ha consegnato la spada di Golia il Filisteo”. <sup id="toc_613">11</sup>Il re subito convocò il sacerdote Achimelech figlio di Achitub e tutti i sacerdoti della casa di suo padre che erano in Nob ed essi vennero tutti dal re. <sup id="toc_614">12</sup>Disse Saul: “Ascolta, figlio di Achitub”. Rispose: “Eccomi, signor mio”. <sup id="toc_615">13</sup>Saul gli disse: “Perché vi siete accordati contro di me, tu e il figlio di Iesse, dal momento che gli hai fornito pane e spada e hai consultato l’oracolo di Dio per lui, allo scopo di sollevarmi oggi un nemico?”. <sup id="toc_616">14</sup>Achimelech rispose al re: “E chi è come Davide tra tutti i ministri del re? È fedele, è genero del re, capo della tua guardia e onorato in casa tua. <sup id="toc_617">15</sup>È forse oggi la prima volta che consulto Dio per lui? Lungi da me! Non getti il re questa colpa sul suo servo né su tutta la casa di mio padre, poiché il tuo servo non sapeva di questa faccenda cosa alcuna, né piccola né grande”. <sup id="toc_618">16</sup>Ma il re disse: “Devi morire, Achimelech, tu e tutta la casa di tuo padre”. <sup id="toc_619">17</sup>Il re disse ai corrieri che stavano attorno a lui: “Accostatevi e mettete a morte i sacerdoti del Signore, perché hanno prestato mano a Davide e non mi hanno avvertito pur sapendo che egli fuggiva”. Ma i ministri del re non vollero stendere le mani per colpire i sacerdoti del Signore. <sup id="toc_620">18</sup>Allora il re disse a Doeg: “Accostati tu e colpisci i sacerdoti”. Doeg l’Idumeo si fece avanti e colpì di sua mano i sacerdoti e uccise in quel giorno ottantacinque uomini che portavano l’<i>efod</i>
di lino. <sup id="toc_621">19</sup>Saul passò a fil di spada Nob, la città dei sacerdoti: uomini e donne, fanciulli e lattanti; anche buoi, asini e pecore passò a fil di spada. <sup id="toc_622">20</sup>Scampò un figlio di Achimelech, figlio di Achitub, che si chiamava Ebiatar, il quale fuggì presso Davide. <sup id="toc_623">21</sup>Ebiatar narrò a Davide che Saul aveva trucidato i sacerdoti del Signore. <sup id="toc_624">22</sup>Davide rispose ad Ebiatar: “Quel giorno sapevo, data la presenza di Doeg l’Idumeo, che avrebbe riferito tutto a Saul. Io devo rispondere di tutte le vite della casa di tuo padre. <sup id="toc_625">23</sup>Rimani con me e non temere: chiunque vorrà la tua vita, vorrà la mia, perché tu starai presso di me come un deposito da custodire”.</p>
  <h3 id="toc_626">23</h3>
  <p><sup id="toc_627">1</sup>Riferirono a Davide: “Ecco i Filistei assediano Keila e saccheggiano le aie”. <sup id="toc_628">2</sup>Davide consultò il Signore chiedendo: “Devo andare? Riuscirò a battere questi Filistei?”. Rispose il Signore: “Va’ perché sconfiggerai i Filistei e libererai Keila”. <sup id="toc_629">3</sup>Ma gli uomini di Davide gli dissero: “Ecco, noi abbiamo già da temere qui in Giuda, tanto più se andremo a Keila contro le forze dei Filistei”. <sup id="toc_630">4</sup>Davide consultò di nuovo il Signore e il Signore gli rispose: “Muoviti e scendi a Keila, perché io metterò i Filistei nelle tue mani”. <sup id="toc_631">5</sup>Davide con i suoi uomini scese a Keila, assalì i Filistei, portò via il loro bestiame e inflisse loro una grande sconfitta. Così Davide liberò gli abitanti di Keila. <sup id="toc_632">6</sup>Quando Ebiatar figlio di Achimelech si era rifugiato presso Davide, l’<i>efod</i>
era nelle sue mani e con quello era sceso a Keila. <sup id="toc_633">7</sup>Fu riferito a Saul che Davide era giunto a Keila e Saul disse: “Dio l’ha messo nelle mie mani, perché si è messo in una trappola venendo in una città con porte e sbarre”. <sup id="toc_634">8</sup>Saul chiamò tutto il popolo alle armi per scendere a Keila e assediare Davide e i suoi uomini. <sup id="toc_635">9</sup>Quando Davide seppe che Saul veniva contro di lui macchinando disegni iniqui, disse al sacerdote Ebiatar: “Porta qui l’<i>efod</i>“. <sup id="toc_636">10</sup>Davide disse: “Signore, Dio d’Israele, il tuo servo ha sentito dire che Saul cerca di venire contro Keila e di distruggere la città per causa mia. <sup id="toc_637">11</sup>Mi metteranno nelle sue mani i cittadini di Keila? Scenderà Saul, come ha saputo il tuo servo? Signore, Dio d’Israele, fallo sapere al tuo servo”. Il Signore rispose: “Scenderà”. <sup id="toc_638">12</sup>Davide aggiunse: “I cittadini di Keila mi consegneranno nelle mani di Saul con i miei uomini?”. Il Signore rispose: “Ti consegneranno”. <sup id="toc_639">13</sup>Davide si alzò e uscì da Keila con la truppa, circa seicento uomini, e andò vagando senza mèta. Fu riferito a Saul che Davide era fuggito da Keila ed egli rinunziò all’azione.</p>
  <p><sup id="toc_640">14</sup>Davide andò a dimorare nel deserto in luoghi impervii, in zona montuosa, nel deserto di Zif e Saul lo ricercava sempre; ma Dio non lo mise mai nelle sue mani.</p>
  <p><sup id="toc_641">15</sup>Davide sapeva che Saul era uscito a cercare la sua vita. Intanto Davide stava nel deserto di Zif, a Corsa. <sup id="toc_642">16</sup>Allora Giònata figlio di Saul si alzò e andò da Davide a Corsa e ne rinvigorì il coraggio in Dio. <sup id="toc_643">17</sup>Poi gli disse: “Non temere: la mano di Saul mio padre non potrà raggiungerti e tu regnerai su Israele mentre io sarò a te secondo. Anche Saul mio padre lo sa bene”. <sup id="toc_644">18</sup>Essi strinsero un patto davanti al Signore. Davide rimase a Corsa e Gionata tornò a casa.</p>
  <p><sup id="toc_645">19</sup>Ma alcuni uomini di Zif vennero a Gàbaa da Saul per dirgli: “Non sai che Davide è nascosto presso di noi fra i dirupi? <sup id="toc_646">20</sup>Ora, atteso il tuo desiderio di scendere, o re, scendi e sapremo metterlo nelle mani del re”. <sup id="toc_647">21</sup>Rispose Saul: “Benedetti voi nel nome del Signore, perché vi siete presi a cuore la mia causa. <sup id="toc_648">22</sup>Andate dunque, informatevi ancora, accertatevi bene del luogo dove muove i suoi passi e chi lo ha visto là, perché mi hanno detto che egli è molto astuto. <sup id="toc_649">23</sup>Cercate di conoscere tutti i nascondigli nei quali si rifugia e tornate a me con la conferma. Allora verrò con voi e, se sarà nel paese, lo ricercherò in tutti i villaggi di Giuda”. <sup id="toc_650">24</sup>Si alzarono e tornarono a Zif precedendo Saul. Davide e i suoi uomini erano nel deserto di Maon, nell’Araba a meridione della steppa. <sup id="toc_651">25</sup>Saul andò con i suoi uomini per ricercarlo. Ma la cosa fu riferita a Davide, il quale scese presso la rupe, rimanendo nel deserto di Maon. Lo seppe Saul e seguì le tracce di Davide nel deserto di Maon. <sup id="toc_652">26</sup>Saul procedeva sul fianco del monte da una parte e Davide e i suoi uomini sul fianco del monte dall’altra parte. Davide cercava in ogni modo di sfuggire a Saul e Saul e i suoi uomini accerchiavano Davide e i suoi uomini per prenderli. <sup id="toc_653">27</sup>Ma arrivò un messaggero a dire a Saul: “Vieni in fretta, perché i Filistei hanno invaso il paese”. <sup id="toc_654">28</sup>Allora Saul cessò di inseguire Davide e andò contro i Filistei. Per questo chiamarono quel luogo: Rupe della separazione.</p>
  <h3 id="toc_655">24</h3>
  <p><sup id="toc_656">1</sup>Davide da quel luogo salì ad abitare nel deserto di Engàddi. <sup id="toc_657">2</sup>Quando Saul tornò dall’azione contro i Filistei, gli riferirono: “Ecco, Davide è nel deserto di Engàddi”. <sup id="toc_658">3</sup>Saul scelse tremila uomini valenti in tutto Israele e partì alla ricerca di Davide di fronte alle Rocce dei caprioli. <sup id="toc_659">4</sup>Arrivò ai recinti dei greggi lungo la strada, ove c’era una caverna. Saul vi entrò per un bisogno naturale, mentre Davide e i suoi uomini se ne stavano in fondo alla caverna. <sup id="toc_660">5</sup>Gli uomini di Davide gli dissero: “Ecco il giorno in cui il Signore ti dice: Vedi, metto nelle tue mani il tuo nemico, trattalo come vuoi”. Davide si alzò e tagliò un lembo del mantello di Saul, senza farsene accorgere. <sup id="toc_661">6</sup>Ma ecco, dopo aver fatto questo, Davide si sentì battere il cuore per aver tagliato un lembo del mantello di Saul. <sup id="toc_662">7</sup>Poi disse ai suoi uomini: “Mi guardi il Signore dal fare simile cosa al mio signore, al consacrato del Signore, dallo stendere la mano su di lui, perché è il consacrato del Signore”. <sup id="toc_663">8</sup>Davide dissuase con parole severe i suoi uomini e non permise che si avventassero contro Saul. Saul uscì dalla caverna e tornò sulla via.</p>
  <p><sup id="toc_664">9</sup>Dopo questo fatto, Davide si alzò, uscì dalla grotta e gridò a Saul: “O re, mio signore”; Saul si voltò indietro e Davide si inginocchiò con la faccia a terra e si prostrò. <sup id="toc_665">10</sup>Davide continuò rivolgendosi a Saul: “Perché ascolti la voce di chi dice: Ecco Davide cerca la tua rovina? <sup id="toc_666">11</sup>Ecco, in questo giorno i tuoi occhi hanno visto che il Signore ti aveva messo oggi nelle mie mani nella caverna. Mi fu suggerito di ucciderti, ma io ho avuto pietà di te e ho detto: Non stenderò la mano sul mio signore, perché egli è il consacrato del Signore. <sup id="toc_667">12</sup>Guarda, padre mio, il lembo del tuo mantello nella mia mano: quando ho staccato questo lembo dal tuo mantello nella caverna, vedi che non ti ho ucciso. Riconosci dunque e vedi che non c’è in me alcun disegno iniquo né ribellione, né ho peccato contro di te; invece tu vai insidiando la mia vita per sopprimerla. <sup id="toc_668">13</sup>Sia giudice il Signore tra me e te e mi faccia giustizia il Signore nei tuoi confronti, poiché la mia mano non si stenderà su di te. <sup id="toc_669">14</sup>Come dice il proverbio antico:</p>
  <p class="testo_rientrato">Dagli empi esce l’empietà<br/>
e la mia mano non sarà contro di te.</p>
  <p><sup id="toc_670">15</sup>Contro chi è uscito il re d’Israele? Chi insegui? Un cane morto, una pulce. <sup id="toc_671">16</sup>Il Signore sia arbitro e giudice tra me e te, veda e giudichi la mia causa e mi faccia giustizia di fronte a te”. <sup id="toc_672">17</sup>Quando Davide ebbe finito di pronunziare verso Saul queste parole, Saul disse: “È questa la tua voce, Davide figlio mio?”. Saul alzò la voce e pianse. <sup id="toc_673">18</sup>Poi continuò verso Davide: “Tu sei stato più giusto di me, perché mi hai reso il bene, mentre io ti ho reso il male. <sup id="toc_674">19</sup>Oggi mi hai dimostrato che agisci bene con me, che il Signore mi aveva messo nelle tue mani e tu non mi hai ucciso. <sup id="toc_675">20</sup>Quando mai uno trova il suo nemico e lo lascia andare per la sua strada in pace? Il Signore ti renda felicità per quanto hai fatto a me oggi. <sup id="toc_676">21</sup>Or ecco sono persuaso che, certo, regnerai e che sarà saldo nelle tue mani il regno d’Israele. <sup id="toc_677">22</sup>Ma tu giurami ora per il Signore che non sopprimerai dopo di me la mia discendenza e non cancellerai il mio nome dalla casa di mio padre”. <sup id="toc_678">23</sup>Davide giurò a Saul. Saul tornò a casa, mentre Davide con i suoi uomini salì al rifugio.</p>
  <h3 id="toc_679">25</h3>
  <p><sup id="toc_680">1</sup>Samuele morì, e tutto Israele si radunò e lo pianse. Lo seppellirono presso la sua casa in Rama. Davide si alzò e scese al deserto di Paran.</p>
  <p><sup id="toc_681">2</sup>Vi era in Maon un uomo che possedeva beni a Carmel; costui era molto ricco, aveva un gregge di tremila pecore e mille capre e si trovava a Carmel per tosare il gregge. <sup id="toc_682">3</sup>Quest’uomo si chiamava Nabal e sua moglie Abigail. La donna era di buon senso e di bell’aspetto, ma il marito era brutale e cattivo; era un Calebita. <sup id="toc_683">4</sup>Davide nel deserto sentì che Nabal era alla tosatura del gregge. <sup id="toc_684">5</sup>Allora Davide inviò dieci giovani; Davide disse a questi giovani: “Salite a Carmel, andate da Nabal e chiedetegli a mio nome se sta bene. <sup id="toc_685">6</sup>Voi direte così a mio fratello: Pace a te e pace alla tua casa e pace a quanto ti appartiene! <sup id="toc_686">7</sup>Ho sentito appunto che stanno tosando le tue pecore. Ebbene, quando i tuoi pastori sono stati con noi, non li abbiamo molestati e niente delle loro cose ha subito danno finché sono stati a Carmel. <sup id="toc_687">8</sup>Interroga i tuoi uomini e ti informeranno. Questi giovani trovino grazia ai tuoi occhi, perché siamo giunti in un giorno lieto. Da’, ti prego, quanto puoi dare ai tuoi servi e al tuo figlio Davide”. <sup id="toc_688">9</sup>Gli uomini di Davide andarono e fecero a Nabal tutto quel discorso a nome di Davide e attesero. <sup id="toc_689">10</sup>Ma Nabal rispose ai servi di Davide: “Chi è Davide e chi è il figlio di Iesse? Oggi sono troppi i servi che scappano dai loro padroni. <sup id="toc_690">11</sup>Devo prendere il pane, l’acqua e la carne che ho preparato per i tosatori e darli a gente che non so da dove venga?”.</p>
  <p><sup id="toc_691">12</sup>Gli uomini di Davide rifecero la strada, tornarono indietro e gli riferirono tutto questo discorso. <sup id="toc_692">13</sup>Allora Davide disse ai suoi uomini: “Cingete tutti la spada!”. Tutti cinsero la spada e Davide cinse la sua e partirono dietro Davide circa quattrocento uomini. Duecento rimasero a guardia dei bagagli.</p>
  <p><sup id="toc_693">14</sup>Ma Abigail, la moglie di Nabal, fu avvertita da uno dei servi, che le disse: “Ecco Davide ha inviato messaggeri dal deserto per salutare il nostro padrone, ma egli ha inveito contro di essi. <sup id="toc_694">15</sup>Veramente questi uomini sono stati molto buoni con noi; non ci hanno molestati e non ci è venuto a mancare niente finché siamo stati con loro, quando eravamo in campagna. <sup id="toc_695">16</sup>Sono stati per noi come un muro di difesa di notte e di giorno, finché siamo stati con loro a pascolare il gregge. <sup id="toc_696">17</sup>Sappilo dunque e vedi ciò che devi fare, perché pende qualche guaio sul nostro padrone e su tutta la sua casa. Egli poi è troppo cattivo e non gli si può dire una parola”. <sup id="toc_697">18</sup>Abigail allora prese in fretta duecento pani, due otri di vino, cinque arieti preparati, cinque misure di grano tostato, cento grappoli di uva passa e duecento schiacciate di fichi secchi e li caricò sugli asini. <sup id="toc_698">19</sup>Poi disse ai servi: “Precedetemi, io vi seguirò”. Ma non disse nulla al marito Nabal.</p>
  <p><sup id="toc_699">20</sup>Ora, mentre essa sul dorso di un asino scendeva lungo un sentiero nascosto della montagna, Davide e i suoi uomini scendevano di fronte a lei ed essa s’incontrò con loro. <sup id="toc_700">21</sup>Davide andava dicendo: “Ho dunque custodito invano tutto ciò che appartiene a costui nel deserto; niente fu danneggiato di ciò che gli appartiene ed egli mi rende male per bene. <sup id="toc_701">22</sup>Tanto faccia Dio ai nemici di Davide e ancora peggio, se di tutti i suoi io lascerò sopravvivere fino al mattino un solo maschio!”. <sup id="toc_702">23</sup>Appena Abigail vide Davide, smontò in fretta dall’asino, cadde con la faccia davanti a Davide e si prostrò a terra. <sup id="toc_703">24</sup>Cadde ai suoi piedi e disse: “Sono io colpevole, mio signore. Lascia che parli la tua schiava al tuo orecchio e tu dègnati di ascoltare le parole della tua schiava. <sup id="toc_704">25</sup>Non faccia caso il mio signore di quell’uomo cattivo che è Nabal, perché egli è come il suo nome: stolto si chiama e stoltezza è in lui; io tua schiava non avevo visto i tuoi giovani, o mio signore, che avevi mandato. <sup id="toc_705">26</sup>Ora, mio signore, per la vita del Signore e per la tua vita, poiché il Signore ti ha impedito di venire al sangue e farti giustizia con la tua mano, siano appunto come Nabal i tuoi nemici e coloro che cercano di fare il male al mio signore. <sup id="toc_706">27</sup>Quanto a questo dono che la tua schiava porta al mio signore, fa’ che sia dato agli uomini che seguono i tuoi passi, mio signore. <sup id="toc_707">28</sup>Perdona la colpa della tua schiava. Certo il Signore concederà a te, mio signore, una casa duratura, perché il mio signore combatte le battaglie del Signore, né si troverà alcun male in te per tutti i giorni della tua vita. <sup id="toc_708">29</sup>Se qualcuno insorgerà a perseguitarti e a cercare la tua vita, la tua anima, o mio signore, sarà conservata nello scrigno della vita presso il Signore tuo Dio, mentre l’anima dei tuoi nemici Egli la scaglierà come dal cavo della fionda. <sup id="toc_709">30</sup>Certo, quando il Signore ti avrà concesso tutto il bene che ha detto a tuo riguardo e ti avrà costituito capo d’Israele, <sup id="toc_710">31</sup>non sia di angoscia o di rimorso al tuo cuore questa cosa: l’aver versato invano il sangue e l’aver fatto giustizia con la tua mano, mio signore. Il Signore ti farà prosperare, mio signore, ma tu vorrai ricordarti della tua schiava”. <sup id="toc_711">32</sup>Davide esclamò rivolto ad Abigail: “Benedetto il Signore, Dio d’Israele, che ti ha mandato oggi incontro a me. <sup id="toc_712">33</sup>Benedetto il tuo senno e benedetta tu che mi hai impedito oggi di venire al sangue e di fare giustizia da me. <sup id="toc_713">34</sup>Viva sempre il Signore, Dio d’Israele, che mi ha impedito di farti il male; perché se non fossi venuta in fretta incontro a me, non sarebbe rimasto a Nabal allo spuntar del giorno un solo maschio”. <sup id="toc_714">35</sup>Davide prese poi dalle mani di lei quanto gli aveva portato e le disse: “Torna a casa in pace. Vedi: ho ascoltato la tua voce e ho rasserenato il tuo volto”.</p>
  <p><sup id="toc_715">36</sup>Abigail tornò da Nabal: questi teneva in casa un banchetto come un banchetto da re. Il suo cuore era allegro ed egli era ubriaco fradicio. Essa non gli disse né tanto né poco fino allo spuntar del giorno. <sup id="toc_716">37</sup>Il mattino dopo, quando Nabal ebbe smaltito il vino, la moglie gli narrò la faccenda; il cuore gli si tramortì nel petto ed egli rimase come una pietra. <sup id="toc_717">38</sup>Dieci giorni dopo il Signore colpì Nabal ed egli morì. <sup id="toc_718">39</sup>Quando Davide sentì che Nabal era morto, esclamò: “Benedetto il Signore che ha fatto giustizia dell’ingiuria che ho ricevuto da Nabal; ha trattenuto il suo servo dal male e ha rivolto sul capo di Nabal la sua iniquità”. Poi Davide mandò messaggeri e annunziò ad Abigail che voleva prenderla in moglie. <sup id="toc_719">40</sup>I servi di Davide andarono a Carmel e le dissero: “Davide ci ha mandati a prenderti perché tu sia sua moglie”. <sup id="toc_720">41</sup>Essa si alzò, si prostrò con la faccia a terra e disse: “Ecco, la tua schiava sarà come una schiava per lavare i piedi ai servi del mio signore”. <sup id="toc_721">42</sup>Abigail si preparò in fretta poi salì su un asino e, seguita dalle sue cinque giovani ancelle, tenne dietro ai messaggeri di Davide e divenne sua moglie. <sup id="toc_722">43</sup>Davide aveva preso anche Achinoàm da Izreèl e furono tutte e due sue mogli. <sup id="toc_723">44</sup>Saul aveva dato Mikal sua figlia, già moglie di Davide, a Palti figlio di Lais, che abitava in Gallìm.</p>
  <h3 id="toc_724">26</h3>
  <p><sup id="toc_725">1</sup>Gli abitanti di Zif si recarono da Saul in Gàbaa e gli dissero: “Non è forse Davide nascosto sull’altura di Cachilà, di fronte al deserto?”. <sup id="toc_726">2</sup>Saul si mosse e scese al deserto di Zif conducendo con sé tremila uomini scelti di Israele, per ricercare Davide nel deserto di Zif. <sup id="toc_727">3</sup>Saul si accampò sull’altura di Cachilà di fronte al deserto presso la strada mentre Davide si trovava nel deserto. Quando si accorse che Saul lo inseguiva nel deserto, <sup id="toc_728">4</sup>Davide mandò alcune spie ed ebbe conferma che Saul era arrivato davvero. <sup id="toc_729">5</sup>Allora Davide si alzò e venne al luogo dove era giunto Saul; là Davide notò il posto dove dormivano Saul e Abner figlio di Ner, capo dell’esercito di lui. Saul riposava tra i carriaggi e la truppa era accampata all’intorno. <sup id="toc_730">6</sup>Davide si rivolse ad Achimelech, l’Hittita e ad Abisài, figlio di Zeruià, fratello di Ioab, dicendo: “Chi vuol scendere con me da Saul nell’accampamento?”. Rispose Abisài: “Scenderò io con te”. <sup id="toc_731">7</sup>Davide e Abisài scesero tra quella gente di notte ed ecco Saul giaceva nel sonno tra i carriaggi e la sua lancia era infissa a terra a capo del suo giaciglio mentre Abner con la truppa dormiva all’intorno. <sup id="toc_732">8</sup>Abisài disse a Davide: “Oggi Dio ti ha messo nelle mani il tuo nemico. Lascia dunque che io l’inchiodi a terra con la lancia in un sol colpo e non aggiungerò il secondo”. <sup id="toc_733">9</sup>Ma Davide disse ad Abisài: “Non ucciderlo! Chi mai ha messo la mano sul consacrato del Signore ed è rimasto impunito?”. <sup id="toc_734">10</sup>Davide soggiunse: “Per la vita del Signore, solo il Signore lo toglierà di mezzo o perché arriverà il suo giorno e morirà o perché scenderà in battaglia e sarà ucciso. <sup id="toc_735">11</sup>Il Signore mi guardi dallo stendere la mano sul consacrato del Signore! Ora prendi la lancia che sta a capo del suo giaciglio e la brocca dell’acqua e andiamocene”. <sup id="toc_736">12</sup>Così Davide portò via la lancia e la brocca dell’acqua che era dalla parte del capo di Saul e tutti e due se ne andarono; nessuno vide, nessuno se ne accorse, nessuno si svegliò: tutti dormivano, perché era venuto su di loro un torpore mandato dal Signore.</p>
  <p><sup id="toc_737">13</sup>Davide passò dall’altro lato e si fermò lontano sulla cima del monte; vi era grande spazio tra di loro. <sup id="toc_738">14</sup>Allora Davide gridò alla truppa e ad Abner, figlio di Ner: “Non risponderai, Abner?”. Abner rispose: “Chi sei tu che gridi verso il re?”. <sup id="toc_739">15</sup>Davide rispose ad Abner: “Non sei un uomo tu? E chi è come te in Israele? E perché non hai fatto guardia al re tuo signore? È venuto infatti uno del popolo per uccidere il re tuo signore. <sup id="toc_740">16</sup>Non hai fatto certo una bella cosa. Per la vita del Signore, siete degni di morte voi che non avete fatto guardia al vostro signore, all’unto del Signore. E ora guarda dov’è la lancia del re e la brocca che era presso il suo capo”. <sup id="toc_741">17</sup>Saul riconobbe la voce di Davide e gridò: “È questa la tua voce, Davide, figlio mio?”. Rispose Davide: “È la mia voce, o re mio signore”. <sup id="toc_742">18</sup>Aggiunse: “Perché il mio signore perseguita il suo servo? Che ho fatto? Che male si trova in me? <sup id="toc_743">19</sup>Ascolti dunque il re mio signore la parola del suo servo: se il Signore ti eccita contro di me, voglia accettare il profumo di un’offerta. Ma se sono gli uomini, siano maledetti davanti al Signore, perché oggi mi scacciano lontano, impedendomi di partecipare all’eredità del Signore. È come se dicessero: Va’ a servire altri dei. <sup id="toc_744">20</sup>Almeno non sia versato sulla terra il mio sangue lontano dal Signore, ora che il re d’Israele è uscito in campo per ricercare una pulce, come si insegue una pernice sui monti”. <sup id="toc_745">21</sup>Il re rispose: “Ho peccato, ritorna, Davide figlio mio. Non ti farò più del male, perché la mia vita oggi è stata tanto preziosa ai tuoi occhi. Ho agito da sciocco e mi sono molto, molto ingannato”. <sup id="toc_746">22</sup>Rispose Davide: “Ecco la lancia del re, passi qui uno degli uomini e la prenda! <sup id="toc_747">23</sup>Il Signore renderà a ciascuno secondo la sua giustizia e la sua fedeltà, dal momento che oggi il Signore ti aveva messo nelle mie mani e non ho voluto stendere la mano sul consacrato del Signore. <sup id="toc_748">24</sup>Ed ecco, come è stata preziosa oggi la tua vita ai miei occhi, così sia preziosa la mia vita agli occhi del Signore ed egli mi liberi da ogni angoscia”. <sup id="toc_749">25</sup>Saul rispose a Davide: “Benedetto tu sia, Davide figlio mio. Certo saprai fare e riuscirai in tutto”. Davide andò per la sua strada e Saul tornò alla sua dimora.</p>
  <h3 id="toc_750">27</h3>
  <p><sup id="toc_751">1</sup>Davide pensò: “Certo un giorno o l’altro perirò per mano di Saul. Non ho miglior via d’uscita che cercare scampo nel paese dei Filistei; Saul rinunzierà a ricercarmi in tutto il territorio d’Israele e sfuggirò dalle sue mani”. <sup id="toc_752">2</sup>Così Davide si mosse e si portò, con i seicento uomini che aveva con sé, presso Achis, figlio di Moach, re di Gat. <sup id="toc_753">3</sup>Davide rimase presso Achis in Gat, lui e i suoi uomini, ciascuno con la famiglia; Davide con le due mogli, Achinoàm di Izreèl e Abigail, già moglie di Nabal da Carmel. <sup id="toc_754">4</sup>Fu riferito a Saul che Davide si era rifugiato in Gat e non lo cercò più.</p>
  <p><sup id="toc_755">5</sup>Davide disse ad Achis: “Se ho trovato grazia ai tuoi occhi, mi sia concesso un luogo in una città del tuo territorio dove io possa abitare. Perché dovrà stare il tuo servo presso di te nella tua città reale?”. <sup id="toc_756">6</sup>E Achis quello stesso giorno gli diede Ziklàg; per questo Ziklàg è rimasta in possesso di Giuda fino a oggi. <sup id="toc_757">7</sup>La durata del soggiorno di Davide nel territorio dei Filistei fu di un anno e quattro mesi. <sup id="toc_758">8</sup>Davide e i suoi uomini partivano a fare razzie contro i Ghesuriti, i Ghirziti e gli Amaleciti: questi appunto sono gli abitanti di quel territorio che si estende da Telam verso Sur fino al paese d’Egitto. <sup id="toc_759">9</sup>Davide batteva quel territorio e non lasciava in vita né uomo né donna; prendeva greggi e armenti, asini e cammelli e vesti, poi tornava indietro e veniva da Achis. <sup id="toc_760">10</sup>Quando Achis chiedeva: “Dove avete fatto scorrerie oggi?”, Davide rispondeva: “Contro il Negheb di Giuda, contro il Negheb degli Ierahmeeliti, contro il Negheb dei Keniti”. <sup id="toc_761">11</sup>Davide non lasciava sopravvivere né uomo né donna da portare a Gat, pensando: “Non vorrei che riferissero contro di noi: Così ha fatto Davide”. Tale fu la sua condotta finché dimorò nel territorio dei Filistei. <sup id="toc_762">12</sup>Achis faceva conto su Davide, pensando: “Certo si è attirato l’odio del suo popolo, di Israele e così sarà per sempre mio servo”.</p>
  <h3 id="toc_763">28</h3>
  <p><sup id="toc_764">1</sup>In quei giorni i Filistei radunarono l’esercito per combattere contro Israele e Achis disse a Davide: “Tieni bene a mente che devi uscire in campo con me insieme con i tuoi uomini”. <sup id="toc_765">2</sup>Davide rispose ad Achis: “Tu sai già quello che farà il tuo servo”. Achis disse: “Bene! Ti faccio per sempre mia guardia del corpo”.</p>
  <p><sup id="toc_766">3</sup>Samuele era morto e tutto Israele aveva fatto il lamento su di lui; poi l’avevano seppellito in Rama sua città. Saul aveva bandito dal paese i negromanti e gl’indovini.</p>
  <p><sup id="toc_767">4</sup>I Filistei si radunarono, si mossero e posero il campo in Sunàm. Saul radunò tutto Israele e si accampò sul Gelboe. <sup id="toc_768">5</sup>Quando Saul vide il campo dei Filistei, rimase atterrito e il suo cuore tremò di paura. <sup id="toc_769">6</sup>Saul consultò il Signore e il Signore non gli rispose né attraverso sogni, né mediante gli <i>Urim</i>, né per mezzo dei profeti. <sup id="toc_770">7</sup>Allora Saul disse ai suoi ministri: “Cercatemi una negromante, perché voglio andare a consultarla”. I suoi ministri gli risposero: “Vi è una negromante nella città di Endor”. <sup id="toc_771">8</sup>Saul si camuffò, si travestì e partì con due uomini. Arrivò da quella donna di notte. Disse: “Pratica la divinazione per me con uno spirito. Evocami colui che io ti dirò”. <sup id="toc_772">9</sup>La donna gli rispose: “Tu sai bene quello che ha fatto Saul: ha eliminato dal paese i negromanti e gli indovini e tu perché tendi un tranello alla mia vita per uccidermi?”. <sup id="toc_773">10</sup>Saul le giurò per il Signore: “Per la vita del Signore, non avrai alcuna colpa per questa faccenda”. <sup id="toc_774">11</sup>Essa disse: “Chi devo evocarti?”. Rispose: “Evocami Samuele”.</p>
  <p><sup id="toc_775">12</sup>La donna vide Samuele e proruppe in un forte grido e disse quella donna a Saul: “Perché mi hai ingannata? Tu sei Saul!”. <sup id="toc_776">13</sup>Le rispose il re: “Non aver paura, che cosa vedi?”. La donna disse a Saul: “Vedo un essere divino che sale dalla terra”. <sup id="toc_777">14</sup>Le domandò: “Che aspetto ha?”. Rispose: “È un uomo anziano che sale ed è avvolto in un mantello”. Saul comprese che era veramente Samuele e si inginocchiò con la faccia a terra e si prostrò. <sup id="toc_778">15</sup>Allora Samuele disse a Saul: “Perché mi hai disturbato e costretto a salire?”. Saul rispose: “Sono in grande difficoltà. I Filistei mi muovono guerra e Dio si è allontanato da me; non mi ha più risposto né per mezzo dei profeti, né per mezzo dei sogni; perciò ti ho evocato, perché tu mi manifesti quello che devo fare”. <sup id="toc_779">16</sup>Samuele rispose: “Perché mi vuoi consultare, quando il Signore si è allontanato da te ed è divenuto tuo nemico? <sup id="toc_780">17</sup>Il Signore ha fatto nei tuoi riguardi quello che ha detto per mia bocca. Il Signore ha strappato da te il regno e l’ha dato al tuo prossimo, a Davide. <sup id="toc_781">18</sup>Poiché non hai ascoltato il comando del Signore e non hai dato effetto alla sua ira contro Amalek, per questo il Signore ti ha trattato oggi in questo modo. <sup id="toc_782">19</sup>Il Signore abbandonerà inoltre Israele insieme con te nelle mani dei Filistei. Domani tu e i tuoi figli sarete con me; il Signore consegnerà anche l’accampamento d’Israele in mano ai Filistei”. <sup id="toc_783">20</sup>All’istante Saul cadde a terra lungo disteso, pieno di terrore per le parole di Samuele; inoltre era già senza forze perché non aveva mangiato niente tutto quel giorno e la notte. <sup id="toc_784">21</sup>Allora la donna si accostò a Saul e vedendolo tutto spaventato, gli disse: “Ecco, la tua serva ha ascoltato i tuoi ordini. Ho esposto al pericolo la vita per obbedire alla parola che mi hai detto. <sup id="toc_785">22</sup>Ma ora ascolta anche tu la voce della tua serva. Ti ho preparato un pezzo di pane: mangia e riprenderai le forze, perché devi rimetterti in viaggio”. <sup id="toc_786">23</sup>Egli rifiutava e diceva: “Non mangio”. Ma i suoi servi insieme alla donna lo costrinsero e accettò di mangiare. Si alzò da terra e sedette sul letto. <sup id="toc_787">24</sup>La donna aveva in casa un vitello da ingrasso; si affrettò a ucciderlo, poi prese la farina, la impastò e gli fece cuocere pani azzimi. <sup id="toc_788">25</sup>Mise tutto davanti a Saul e ai suoi servi. Essi mangiarono, poi si alzarono e partirono quella stessa notte.</p>
  <h3 id="toc_789">29</h3>
  <p><sup id="toc_790">1</sup>I Filistei avevano concentrato tutte le forze in Afek, mentre gli Israeliti erano accampati presso la sorgente che si trova in Izreèl. <sup id="toc_791">2</sup>I capi dei Filistei marciavano con le loro centinaia e le migliaia. Davide e i suoi uomini marciavano alla retroguardia con Achis. <sup id="toc_792">3</sup>I capi dei Filistei domandarono: “Che cosa fanno questi Ebrei?”. Achis rispose ai capi dei Filistei: “Non è forse costui Davide servo di Saul re d’Israele? È stato con me un anno o due e non ho trovato in lui nulla da ridire dal giorno della sua venuta fino ad oggi”. <sup id="toc_793">4</sup>I capi dei Filistei furono tutti contro di lui e gli intimarono: “Rimanda quest’uomo: torni al luogo che gli hai assegnato. Non venga con noi in guerra, perché non diventi nostro nemico durante il combattimento. Come riacquisterà costui il favore del suo signore, se non con la testa di questi uomini? <sup id="toc_794">5</sup>Non è costui quel Davide a cui cantavano tra le danze:</p>
  <p class="testo_rientrato">“Saul ha ucciso i suoi mille<br/>
e Davide i suoi diecimila?”.</p>
  <p><sup id="toc_795">6</sup>Achis chiamò Davide e gli disse: “Per la vita del Signore, tu sei leale e io vedo con piacere che tu vada e venga con me in guerra, perché non ho trovato in te alcuna malizia, da quando sei arrivato fino ad oggi. Ma non sei gradito agli occhi dei capi. <sup id="toc_796">7</sup>Quindi torna indietro, per non passare come nemico agli occhi dei capi dei Filistei”. <sup id="toc_797">8</sup>Rispose Davide ad Achis: “Che cosa ho fatto e che cosa hai trovato nel tuo servo, da quando sono venuto alla tua presenza fino ad oggi, perché io non possa venire a combattere contro i nemici del re mio signore?”. <sup id="toc_798">9</sup>Rispose Achis a Davide: “So bene che tu mi sei prezioso come un inviato di Dio; ma i capi dei Filistei mi hanno detto: Non deve venire con noi a combattere. <sup id="toc_799">10</sup>Alzatevi dunque domani mattina tu e i servi del tuo signore che sono venuti con te. Alzatevi presto e allo spuntar del giorno partite”. <sup id="toc_800">11</sup>Il mattino dopo Davide e i suoi uomini si alzarono presto per partire e tornarono nel territorio dei Filistei. I Filistei salirono ad Izreèl.</p>
  <h3 id="toc_801">30</h3>
  <p><sup id="toc_802">1</sup>Quando Davide e i suoi uomini arrivarono a Ziklàg il terzo giorno, gli Amaleciti avevano fatto una razzia nel Negheb e a Ziklàg. Avevano distrutto Ziklàg appiccandole il fuoco. <sup id="toc_803">2</sup>Avevano condotto via le donne e quanti vi erano, piccoli e grandi; non avevano ucciso nessuno, ma li avevano fatti prigionieri e se n’erano andati. <sup id="toc_804">3</sup>Tornò dunque Davide e gli uomini che erano con lui ed ecco la città era in preda alle fiamme; le loro donne, i loro figli e le loro figlie erano stati condotti via. <sup id="toc_805">4</sup>Davide e la sua gente alzarono la voce e piansero finché ne ebbero forza. <sup id="toc_806">5</sup>Le due mogli di Davide, Achinoàm di Izrèel e Abigail, già moglie di Nabal da Carmel, erano state condotte via.</p>
  <p><sup id="toc_807">6</sup>Davide fu in grande angoscia perché tutta quella gente parlava di lapidarlo. Tutti avevano l’animo esasperato, ciascuno per i suoi figli e le sue figlie. Ma Davide ritrovò forza e coraggio nel Signore suo Dio. <sup id="toc_808">7</sup>Allora Davide disse al sacerdote Ebiatar figlio di Achimelech: “Portami l’<i>efod</i>“. Ebiatar accostò l’<i>efod</i>
a Davide. <sup id="toc_809">8</sup>Davide consultò il Signore e chiese: “Devo inseguire questa banda? La raggiungerò?”. Gli rispose: “Inseguila, la raggiungerai e libererai i prigionieri”. <sup id="toc_810">9</sup>Davide e i seicento uomini che erano con lui partirono e giunsero al torrente di Besor, dove quelli rimasti indietro si fermarono. <sup id="toc_811">10</sup>Davide continuò l’inseguimento con quattrocento uomini: si fermarono invece duecento uomini che erano troppo affaticati per passare il torrente di Besor. <sup id="toc_812">11</sup>Trovarono nella campagna un Egiziano e lo portarono a Davide. Gli diedero da mangiare pane e gli diedero da bere acqua. <sup id="toc_813">12</sup>Gli diedero anche una schiacciata di fichi secchi e due grappoli di uva passa. Mangiò e si sentì rianimato, perché non aveva preso cibo e non aveva bevuto acqua da tre giorni e da tre notti. <sup id="toc_814">13</sup>Davide gli domandò: “A chi appartieni tu e di dove sei?”. Rispose: “Sono un giovane egiziano, schiavo di un Amalecita. Il mio padrone mi ha abbandonato perché tre giorni fa mi sono ammalato. <sup id="toc_815">14</sup>Noi abbiamo depredato il Negheb dei Cretei, quello di Giuda e il Negheb di Caleb e abbiamo appiccato il fuoco a Ziklàg”. <sup id="toc_816">15</sup>Davide gli disse: “Vuoi tu guidarmi verso quella banda?”. Rispose: “Giurami per Dio che non mi ucciderai e non mi riconsegnerai al mio padrone e ti condurrò da quella banda”. <sup id="toc_817">16</sup>Così fece da guida ed ecco, erano sparsi sulla distesa di quella regione a mangiare e a bere e a far festa con tutto l’ingente bottino che avevano preso dal paese dei Filistei e dal paese di Giuda. <sup id="toc_818">17</sup>Davide li batté dalle prime luci dell’alba fino alla sera del giorno dopo e non sfuggì alcuno di essi, se non quattrocento giovani, che montarono sui cammelli e fuggirono. <sup id="toc_819">18</sup>Davide liberò tutti coloro che gli Amaleciti avevano preso e in particolare Davide liberò le sue due mogli. <sup id="toc_820">19</sup>Non mancò nessuno tra di essi, né piccolo né grande, né figli né figlie, né la preda né ogni altra cosa che era stata presa loro: Davide ricuperò tutto. <sup id="toc_821">20</sup>Davide prese tutto il bestiame minuto e grosso: spingevano davanti a lui tutto questo bestiame e gridavano: “Questo è il bottino di Davide”.</p>
  <p><sup id="toc_822">21</sup>Davide poi giunse ai duecento uomini che erano troppo sfiniti per seguire Davide e aveva fatto rimanere al torrente di Besor. Essi andarono incontro a Davide e a tutta la sua gente: Davide con la truppa si accostò e domandò loro come stavano le cose. <sup id="toc_823">22</sup>Ma tutti i cattivi e gli iniqui tra gli uomini che erano andati con Davide si misero a dire: “Poiché non sono venuti con noi, non si dia loro niente della preda, eccetto le mogli e i figli di ciascuno; li conducano via e se ne vadano”. <sup id="toc_824">23</sup>Davide rispose: “Non fate così, fratelli miei, con quello che il Signore ci ha dato, salvandoci tutti e mettendo nelle nostre mani quella torma che era venuta contro di noi. <sup id="toc_825">24</sup>Chi vorrà seguire questo vostro parere? Perché quale la parte di chi scende a battaglia, tale è la parte di chi fa la guardia ai bagagli: insieme faranno le parti”. <sup id="toc_826">25</sup>Da quel giorno in poi stabilì questo come regola e statuto in Israele fino ad oggi. <sup id="toc_827">26</sup>Quando fu di ritorno a Ziklàg, Davide mandò parte del bottino agli anziani di Giuda suoi amici, con queste parole: “Eccovi un dono proveniente dal bottino dei nemici del Signore”:</p>
  <p class="testo_rientrato"><sup id="toc_828">27</sup>a quelli di Betel<br/>
e a quelli di Rama nel Negheb,<br/>
a quelli di Iattìr,<br/> <sup id="toc_829">28</sup>a quelli di Aroer,<br/>
a quelli di Sifmòt,<br/>
a quelli di Estemoà,<br/> <sup id="toc_830">29</sup>a quelli di Ràcal,<br/>
a quelli delle città degli Ieracmeeliti,<br/>
a quelli delle città dei Keniti,<br/> <sup id="toc_831">30</sup>a quelli di Cormà,<br/>
a quelli di Bor-Asàn,<br/>
a quelli di Atach,<br/> <sup id="toc_832">31</sup>a quelli di Ebron e a quelli di tutti i luoghi per cui era passato Davide con i suoi uomini.</p>
  <h3 id="toc_833">31</h3>
  <p><sup id="toc_834">1</sup>I Filistei vennero a battaglia con Israele, ma gli Israeliti fuggirono davanti ai Filistei e ne caddero trafitti sul monte Gelboe. <sup id="toc_835">2</sup>I Filistei si strinsero attorno a Saul e ai suoi figli e colpirono a morte Giònata, Abinadàb e Malkisuà, figli di Saul. <sup id="toc_836">3</sup>La lotta si aggravò contro Saul: gli arcieri lo presero di mira con gli archi ed egli fu ferito gravemente dagli arcieri. <sup id="toc_837">4</sup>Allora Saul disse al suo scudiero: “Sfodera la spada e trafiggimi, prima che vengano quei non circoncisi a trafiggermi e a schernirmi”. Ma lo scudiero non volle, perché era troppo spaventato. Allora Saul prese la spada e vi si gettò sopra. <sup id="toc_838">5</sup>Quando lo scudiero vide che Saul era morto, si gettò anche lui sulla sua spada e morì con lui. <sup id="toc_839">6</sup>Così morirono insieme in quel giorno Saul e i suoi tre figli, lo scudiero e ancora tutti i suoi uomini. <sup id="toc_840">7</sup>Quando gli Israeliti che erano dall’altra parte della valle e quelli che erano oltre il Giordano, videro che l’esercito d’Israele era in fuga ed erano morti Saul e i suoi figli, abbandonarono le loro città e fuggirono. I Filistei vennero e vi si stabilirono. <sup id="toc_841">8</sup>Il giorno dopo, quando i Filistei vennero per depredare i cadaveri, trovarono Saul e i suoi tre figli caduti sul monte Gelboe. <sup id="toc_842">9</sup>Essi tagliarono la testa di lui, lo spogliarono dell’armatura e inviarono queste cose nel paese dei Filistei, girando dovunque per dare il felice annunzio ai templi dei loro idoli e a tutto il popolo. <sup id="toc_843">10</sup>Posero poi le sue armi nel tempio di Astàrte e appesero il suo corpo alle mura di Beisan. <sup id="toc_844">11</sup>I cittadini di Iabes di Gàlaad vennero a sapere quello che i Filistei avevano fatto a Saul. <sup id="toc_845">12</sup>Allora tutti gli uomini valorosi si mossero: partirono nel pieno della notte e sottrassero il corpo di Saul e i corpi dei suoi figli dalle mura di Beisan, li portarono a Iabes e qui li bruciarono. <sup id="toc_846">13</sup>Poi presero le loro ossa, le seppellirono sotto il tamarisco che è in Iabes e fecero digiuno per sette giorni.</p>
</body>
</html>