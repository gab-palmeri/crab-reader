<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>La Sacra Bibbia</title>
  <link href="../Styles/Style0001.css" rel="stylesheet" type="text/css"/>
</head>
<body>
  <h1>Antico Testamento: Il Pentateuco</h1>
  <h2 id="toc_1">Numeri</h2>
  <h3 id="toc_2">1</h3>
  <p><sup id="toc_3">1</sup>Il Signore parlò a Mosè, nel deserto del Sinai, nella tenda del convegno, il primo giorno del secondo mese, il secondo anno dell’uscita dal paese d’Egitto, e disse: <sup id="toc_4">2</sup>“Fate il censimento di tutta la comunità degli Israeliti, secondo le loro famiglie, secondo il casato dei loro padri, contando i nomi di tutti i maschi, testa per testa, <sup id="toc_5">3</sup>dall’età di venti anni in su, quanti in Israele possono andare in guerra; tu e Aronne ne farete il censimento, schiera per schiera. <sup id="toc_6">4</sup>A voi si associerà un uomo per ciascuna tribù, un uomo che sia capo del casato dei suoi padri.</p>
  <p><sup id="toc_7">5</sup>Questi sono i nomi degli uomini che vi assisteranno. Di Ruben: Elisur, figlio di Sedeur; <sup id="toc_8">6</sup>di Simeone: Selumiel, figlio di Surisaddai; <sup id="toc_9">7</sup>di Giuda: Nacason, figlio di Amminadab; <sup id="toc_10">8</sup>di Issacar: Netanaeel, figlio di Suar; <sup id="toc_11">9</sup>di Zàbulon: Eliab, figlio di Chelon; <sup id="toc_12">10</sup>dei figli di Giuseppe, per Efraim: Elisama, figlio di Ammiud; per Manasse: Gamliel, figlio di Pedasur; <sup id="toc_13">11</sup>di Beniamino: Abidan, figlio di Ghideoni; <sup id="toc_14">12</sup>di Dan: Achiezer, figlio di Ammisaddai; <sup id="toc_15">13</sup>di Aser: Paghiel, figlio di Ocran; <sup id="toc_16">14</sup>di Gad: Eliasaf, figlio di Deuel; <sup id="toc_17">15</sup>di Nèftali: Achira, figlio di Enan”. <sup id="toc_18">16</sup>Questi furono i prescelti della comunità, erano i capi delle loro tribù paterne, i capi delle migliaia d’Israele. <sup id="toc_19">17</sup>Mosè e Aronne presero questi uomini che erano stati designati per nome <sup id="toc_20">18</sup>e convocarono tutta la comunità, il primo giorno del secondo mese; furono registrati secondo le famiglie, secondo i loro casati paterni, contando il numero delle persone dai venti anni in su, uno per uno. <sup id="toc_21">19</sup>Come il Signore gli aveva ordinato, Mosè ne fece il censimento nel deserto del Sinai.</p>
  <p><sup id="toc_22">20</sup>Figli di Ruben, primogenito d’Israele, loro discendenti secondo le loro famiglie, secondo i loro casati paterni, contando i nomi di tutti i maschi, uno per uno, dall’età di vent’anni in su, quanti potevano andare in guerra: <sup id="toc_23">21</sup>i registrati della tribù di Ruben risultarono quarantaseimilacinquecento.</p>
  <p><sup id="toc_24">22</sup>Figli di Simeone, loro discendenti secondo le loro famiglie, secondo i loro casati paterni, contando i nomi di tutti i maschi, uno per uno, dall’età di vent’anni in su, quanti potevano andare in guerra: <sup id="toc_25">23</sup>i registrati della tribù di Simeone risultarono cinquantanovemilatrecento.</p>
  <p><sup id="toc_26">24</sup>Figli di Gad, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_27">25</sup>i registrati della tribù di Gad risultarono quarantacinquemilaseicentocinquanta.</p>
  <p><sup id="toc_28">26</sup>Figli di Giuda, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_29">27</sup>i registrati della tribù di Giuda risultarono settantaquattromilaseicento.</p>
  <p><sup id="toc_30">28</sup>Figli di Issacar, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_31">29</sup>i registrati della tribù di Issacar risultarono cinquantaquattromilaquattrocento.</p>
  <p><sup id="toc_32">30</sup>Figli di Zàbulon, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_33">31</sup>i registrati della tribù di Zàbulon risultarono cinquantasettemilaquattrocento.</p>
  <p><sup id="toc_34">32</sup>Figli di Giuseppe: figli di Efraim, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_35">33</sup>i registrati della tribù di Efraim risultarono quarantamilacinquecento.</p>
  <p><sup id="toc_36">34</sup>Figli di Manasse, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_37">35</sup>della tribù di Manasse i registrati risultarono trentaduemiladuecento.</p>
  <p><sup id="toc_38">36</sup>Figli di Beniamino, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_39">37</sup>i registrati della tribù di Beniamino risultarono trentacinquemilaquattrocento.</p>
  <p><sup id="toc_40">38</sup>Figli di Dan, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_41">39</sup>i registrati della tribù di Dan risultarono sessantaduemilasettecento.</p>
  <p><sup id="toc_42">40</sup>Figli di Aser, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_43">41</sup>i registrati della tribù di Aser risultarono quarantunmilacinquecento.</p>
  <p><sup id="toc_44">42</sup>Figli di Nèftali, loro discendenti secondo le loro famiglie, secondo i loro casati paterni, contando i nomi di quelli dall’età di vent’anni in su, quanti potevano andare in guerra: <sup id="toc_45">43</sup>i registrati della tribù di Nèftali risultarono cinquantatremilaquattrocento.</p>
  <p><sup id="toc_46">44</sup>Di quelli Mosè e Aronne fecero il censimento, con i dodici uomini capi d’Israele: ce n’era uno per ciascuno dei loro casati paterni. <sup id="toc_47">45</sup>Tutti gli Israeliti dei quali fu fatto il censimento secondo i loro casati paterni, dall’età di vent’anni in su, cioè tutti gli uomini che in Israele potevano andare in guerra, <sup id="toc_48">46</sup>quanti furono registrati risultarono seicentotremilacinquecentocinquanta. <sup id="toc_49">47</sup>Ma quanti erano leviti, secondo la loro tribù paterna, non furono registrati insieme con gli altri.</p>
  <p><sup id="toc_50">48</sup>Il Signore disse a Mosè: <sup id="toc_51">49</sup>“Della tribù di Levi non farai il censimento e non unirai la somma a quella degli Israeliti; <sup id="toc_52">50</sup>ma incarica tu stesso i leviti del servizio della Dimora della testimonianza, di tutti i suoi accessori e di quanto le appartiene. Essi porteranno la Dimora e tutti i suoi accessori, vi presteranno servizio e staranno accampati attorno alla Dimora. <sup id="toc_53">51</sup>Quando la Dimora dovrà partire, i leviti la smonteranno; quando la Dimora dovrà accamparsi in qualche luogo, i leviti la erigeranno; ogni estraneo che si avvicinerà sarà messo a morte. <sup id="toc_54">52</sup>Gli Israeliti pianteranno le tende ognuno nel suo campo, ognuno vicino alla sua insegna, secondo le loro schiere. <sup id="toc_55">53</sup>Ma i leviti pianteranno le tende attorno alla Dimora della testimonianza; così la mia ira non si accenderà contro la comunità degli Israeliti. I leviti avranno la cura della Dimora”. <sup id="toc_56">54</sup>Gli Israeliti si conformarono in tutto agli ordini che il Signore aveva dato a Mosè e così fecero.</p>
  <h3 id="toc_57">2</h3>
  <p><sup id="toc_58">1</sup>Il Signore disse ancora a Mosè e ad Aronne: <sup id="toc_59">2</sup>“Gli Israeliti si accamperanno ciascuno vicino alla sua insegna con i simboli dei casati paterni; si accamperanno di fronte a tutti intorno alla tenda del convegno.</p>
  <p><sup id="toc_60">3</sup>A est, verso oriente, si accamperà l’insegna del campo di Giuda con le sue schiere; <sup id="toc_61">4</sup>il capo dei figli di Giuda è Nacason, figlio di Amminadab, e la sua formazione è di sessantaquattromilaseicento registrati. <sup id="toc_62">5</sup>Accanto a lui si accamperà la tribù di Issacar; il capo dei figli di Issacar è Netaneel, figlio di Suar, <sup id="toc_63">6</sup>e la sua formazione è di cinquantaquattromilaquattrocento registrati. <sup id="toc_64">7</sup>Poi la tribù di Zàbulon; il capo dei figli di Zàbulon è Eliab, figlio di Chelon, <sup id="toc_65">8</sup>e la sua formazione è di cinquantasettemilaquattrocento registrati. <sup id="toc_66">9</sup>Il totale dei registrati del campo di Giuda è di centottantaseimilaquattrocento uomini, secondo le loro schiere. Si metteranno in marcia per primi.</p>
  <p><sup id="toc_67">10</sup>A mezzogiorno starà l’insegna del campo di Ruben con le sue schiere; il capo dei figli di Ruben è Elisur, figlio di Sedeur, <sup id="toc_68">11</sup>e la sua formazione è di quarantaseimilacinquecento registrati. <sup id="toc_69">12</sup>Accanto a lui si accamperà la tribù di Simeone; il capo dei figli di Simeone è Selumiel, figlio di Surisaddai, <sup id="toc_70">13</sup>e la sua formazione è di cinquantanovemilatrecento registrati. <sup id="toc_71">14</sup>Poi la tribù di Gad: il capo dei figli di Gad è Eliasaf, figlio di Deuel, <sup id="toc_72">15</sup>e la sua formazione è di quarantacinquemilaseicentocinquanta registrati. <sup id="toc_73">16</sup>Il totale del campo di Ruben è di centocinquantamilaquattrocentocinquanta uomini, registrati secondo le loro schiere. Si metteranno in marcia in seconda linea.</p>
  <p><sup id="toc_74">17</sup>Poi si metterà in marcia la tenda del convegno con il campo dei leviti in mezzo agli altri campi. Seguiranno nella marcia l’ordine nel quale erano accampati, ciascuno al suo posto, con la sua insegna.</p>
  <p><sup id="toc_75">18</sup>Ad occidente starà l’insegna del campo di Efraim con le sue schiere; il capo dei figli di Efraim è Elisama, figlio di Ammiud, <sup id="toc_76">19</sup>la sua formazione è di quarantamilacinquecento registrati. <sup id="toc_77">20</sup>Accanto a lui si accamperà la tribù di Manasse; il capo dei figli di Manasse è Gamliel, figlio di Pedasur, <sup id="toc_78">21</sup>e la sua formazione è di trentaduemiladuecento registrati. <sup id="toc_79">22</sup>Poi la tribù di Beniamino; il capo dei figli di Beniamino è Abidan, figlio di Ghideoni, <sup id="toc_80">23</sup>e la sua formazione è di trentacinquemilaquattrocento registrati. <sup id="toc_81">24</sup>Il totale dei registrati del campo di Efraim è di centottomilacento uomini, secondo le loro schiere. Si metteranno in marcia in terza linea.</p>
  <p><sup id="toc_82">25</sup>A settentrione starà l’insegna del campo di Dan con le sue schiere; il capo dei figli di Dan è Achiezer, figlio di Ammisaddai, <sup id="toc_83">26</sup>e la sua formazione è di sessantaduemilasettecento registrati. <sup id="toc_84">27</sup>Accanto a lui si accamperà la tribù di Aser; il capo dei figli di Aser è Paghiel, figlio di Ocran, <sup id="toc_85">28</sup>e la sua formazione è di quarantunmilacinquecento registrati. <sup id="toc_86">29</sup>Poi la tribù di Nèftali; il capo dei figli di Nèftali è Achira, figlio di Enan, <sup id="toc_87">30</sup>e la sua formazione è di cinquantatremilaquattrocento registrati. <sup id="toc_88">31</sup>Il totale dei registrati del campo di Dan è dunque centocinquantasettemilaseicento. Si metteranno in marcia per ultimi, secondo le loro insegne”.</p>
  <p><sup id="toc_89">32</sup>Questi sono gli Israeliti registrati secondo i loro casati paterni. Tutti gli uomini dei quali si fece il censimento e che formarono i campi secondo le loro formazioni, furono seicentotremilacinquecentocinquanta. <sup id="toc_90">33</sup>Ma i leviti, secondo l’ordine che il Signore aveva dato a Mosè, non furono registrati nel censimento, insieme con gli Israeliti. <sup id="toc_91">34</sup>Gli Israeliti agirono secondo gli ordini che il Signore aveva dato a Mosè; così si accampavano secondo le loro insegne e così si mettevano in marcia, ciascuno secondo la sua famiglia e secondo il casato dei suoi padri.</p>
  <h3 id="toc_92">3</h3>
  <p><sup id="toc_93">1</sup>Questi sono i discendenti di Aronne e di Mosè quando il Signore parlò a Mosè sul monte Sinai. <sup id="toc_94">2</sup>Questi sono i nomi dei figli di Aronne: Nadab il primogenito, Abiu, Eleazaro e Itamar. <sup id="toc_95">3</sup>Tali i nomi dei figli di Aronne che ricevettero l’unzione come sacerdoti e furono consacrati per esercitare il sacerdozio. <sup id="toc_96">4</sup>Nadab e Abiu morirono davanti al Signore, quando offrirono fuoco profano davanti al Signore, nel deserto del Sinai. Essi non avevano figli ed Eleazaro e Itamar esercitarono il sacerdozio in presenza di Aronne, loro padre.</p>
  <p><sup id="toc_97">5</sup>Il Signore disse a Mosè: <sup id="toc_98">6</sup>“Fa’ avvicinare la tribù dei leviti e presentala al sacerdote Aronne, perché sia al suo servizio. <sup id="toc_99">7</sup>Essi custodiranno quanto è affidato a lui e a tutta la comunità davanti alla tenda del convegno e presteranno servizio alla Dimora. <sup id="toc_100">8</sup>Avranno in custodia tutti gli arredi della tenda del convegno e di quanto è affidato agli Israeliti e presteranno servizio alla Dimora. <sup id="toc_101">9</sup>Assegnerai i leviti ad Aronne e ai suoi figli; essi gli sono dati tutti tra gli Israeliti. <sup id="toc_102">10</sup>Tu stabilirai Aronne e i suoi figli, perché custodiscano le funzioni del loro sacerdozio; l’estraneo che vi si accosterà sarà messo a morte”.</p>
  <p><sup id="toc_103">11</sup>Il Signore disse a Mosè: <sup id="toc_104">12</sup>“Ecco, io ho scelto i leviti tra gli Israeliti al posto di ogni primogenito che nasce per primo dal seno materno tra gli Israeliti; i leviti saranno miei, <sup id="toc_105">13</sup>perché ogni primogenito è mio. Quando io colpii tutti i primogeniti nel paese d’Egitto, io mi riservai in Israele tutti i primogeniti degli uomini e degli animali; essi saranno miei. Io sono il Signore”.</p>
  <p><sup id="toc_106">14</sup>Il Signore disse a Mosè nel deserto del Sinai: <sup id="toc_107">15</sup>“Fa’ il censimento dei figli di Levi, secondo i casati dei loro padri e le loro famiglie; farai il censimento di tutti i maschi dall’età di un mese in su”. <sup id="toc_108">16</sup>Mosè ne fece il censimento secondo l’ordine del Signore, come gli era stato comandato di fare.</p>
  <p><sup id="toc_109">17</sup>Questi sono i figli di Levi secondo i loro nomi: Gherson, Keat e Merari. <sup id="toc_110">18</sup>Questi i nomi dei figli di Gherson, secondo le loro famiglie: Libni e Simei. <sup id="toc_111">19</sup>I figli di Keat secondo le loro famiglie: Amram, Isear, Ebron e Uzziel. <sup id="toc_112">20</sup>I figli di Merari secondo le loro famiglie: Macli e Musi. Queste sono le famiglie dei leviti secondo i loro casati paterni.</p>
  <p><sup id="toc_113">21</sup>Da Gherson discendono la famiglia dei Libniti e la famiglia dei Simeiti, che formano le famiglie dei Ghersoniti. <sup id="toc_114">22</sup>Coloro che furono registrati, contando tutti i maschi dall’età di un mese in su, erano settemilacinquecento. <sup id="toc_115">23</sup>Le famiglie dei Ghersoniti avevano il campo dietro la Dimora, a occidente. <sup id="toc_116">24</sup>Il capo del casato paterno per i Ghersoniti era Eliasaf, figlio di Lael. <sup id="toc_117">25</sup>Per quello che riguarda la tenda del convegno i figli di Gherson avevano la custodia della Dimora e della tenda, della sua coperta, della cortina all’ingresso della tenda del convegno, <sup id="toc_118">26</sup>dei tendaggi del recinto e della cortina alla porta del recinto intorno alla Dimora e all’altare e delle corde per tutto il suo impianto.</p>
  <p><sup id="toc_119">27</sup>Da Keat discendono la famiglia degli Amramiti, la famiglia degli Iseariti, la famiglia degli Ebroniti e la famiglia degli Uzzieliti, che formano le famiglie dei Keatiti. <sup id="toc_120">28</sup>Contando tutti i maschi dall’età di un mese in su, erano ottomilaseicento, che avevano la custodia del santuario. <sup id="toc_121">29</sup>Le famiglie dei figli di Keat avevano il campo al lato meridionale della Dimora. <sup id="toc_122">30</sup>Il capo del casato paterno per i Keatiti era Elisafan, figlio di Uzziel. <sup id="toc_123">31</sup>Alla loro custodia erano affidati l’arca, la tavola, il candelabro, gli altari e gli arredi del santuario con cui si esercita il ministero, il velo e quanto si riferisce al suo impianto. <sup id="toc_124">32</sup>Il capo supremo dei leviti era Eleazaro, figlio del sacerdote Aronne; egli aveva la sorveglianza di quelli che attendevano alla custodia del santuario.</p>
  <p><sup id="toc_125">33</sup>Da Merari discendono la famiglia dei Macliti e la famiglia dei Musiti che formano le famiglie di Merari. <sup id="toc_126">34</sup>Coloro che furono registrati, contando tutti i maschi dall’età di un mese in su, erano seimiladuecento. <sup id="toc_127">35</sup>Il capo del casato paterno per le famiglie di Merari era Suriel, figlio di Abicail. Essi avevano il campo dal lato settentrionale della Dimora. <sup id="toc_128">36</sup>Alla custodia dei figli di Merari furono affidati le tavole della Dimora, le sue stanghe, le sue colonne e le loro basi, tutti i suoi arredi e quanto si riferisce al suo impianto, <sup id="toc_129">37</sup>le colonne del recinto tutto intorno, le loro basi, i loro picchetti e le loro corde. <sup id="toc_130">38</sup>Sul davanti della Dimora a oriente, di fronte alla tenda del convegno, verso levante, avevano il campo Mosè, Aronne e i suoi figli; essi avevano la custodia del santuario invece degli Israeliti; l’estraneo che vi si avvicinava sarebbe stato messo a morte.</p>
  <p><sup id="toc_131">39</sup>Tutti i leviti di cui Mosè e Aronne fecero il censimento secondo le loro famiglie per ordine del Signore, tutti i maschi dall’età di un mese in su, erano ventiduemila.</p>
  <p><sup id="toc_132">40</sup>Il Signore disse a Mosè: “Fa’ il censimento di tutti i primogeniti maschi tra gli Israeliti dall’età di un mese in su e fa’ il censimento dei loro nomi. <sup id="toc_133">41</sup>Prenderai i leviti per me – Io sono il Signore – invece di tutti i primogeniti degli Israeliti e il bestiame dei leviti invece dei primi parti del bestiame degli Israeliti”.</p>
  <p><sup id="toc_134">42</sup>Mosè fece il censimento di tutti i primogeniti tra gli Israeliti, secondo l’ordine che il Signore gli aveva dato. <sup id="toc_135">43</sup>Tutti i primogeniti maschi che furono registrati, contando i nomi dall’età di un mese in su, furono ventiduemiladuecentosettantatré.</p>
  <p><sup id="toc_136">44</sup>Il Signore parlò a Mosè: <sup id="toc_137">45</sup>“Prendi i leviti invece di tutti i primogeniti degli Israeliti e il bestiame dei leviti invece del loro bestiame; i leviti saranno miei. Io sono il Signore. <sup id="toc_138">46</sup>Per il riscatto dei duecentosettantatré primogeniti degli Israeliti che oltrepassano il numero dei leviti, <sup id="toc_139">47</sup>prenderai cinque sicli a testa; li prenderai secondo il siclo del santuario, che è di venti <i>ghera</i>. <sup id="toc_140">48</sup>Darai il denaro ad Aronne e ai suoi figli per il riscatto di quelli che oltrepassano il numero dei leviti”. <sup id="toc_141">49</sup>Mosè prese il denaro per il riscatto di quelli che oltrepassavano il numero dei primogeniti riscattati dai leviti; <sup id="toc_142">50</sup>prese il denaro dai primogeniti degli Israeliti: milletrecentosessantacinque sicli, secondo il siclo del santuario. <sup id="toc_143">51</sup>Mosè diede il denaro del riscatto ad Aronne e ai suoi figli, secondo l’ordine del Signore, come il Signore aveva ordinato a Mosè.</p>
  <h3 id="toc_144">4</h3>
  <p><sup id="toc_145">1</sup>Il Signore disse ancora a Mosè e ad Aronne: <sup id="toc_146">2</sup>“Fate il censimento dei figli di Keat, tra i figli di Levi, secondo le loro famiglie e secondo i loro casati paterni, <sup id="toc_147">3</sup>dall’età di trent’anni fino all’età di cinquant’anni, di quanti fanno parte di una schiera e prestano la loro opera nella tenda del convegno. <sup id="toc_148">4</sup>Questo è il servizio che i figli di Keat dovranno fare nella tenda del convegno e che riguarda le cose santissime. <sup id="toc_149">5</sup>Quando il campo si dovrà muovere, Aronne e i suoi figli verranno a smontare il velo della cortina e copriranno con esso l’arca della testimonianza; <sup id="toc_150">6</sup>poi porranno sull’arca una coperta di pelli di tasso, vi stenderanno sopra un drappo tutto di porpora viola e metteranno a posto le stanghe. <sup id="toc_151">7</sup>Poi stenderanno un drappo di porpora viola sulla tavola dell’offerta e vi metteranno sopra i piatti, le coppe, le anfore, le tazze per le libazioni; vi sarà sopra anche il pane perenne; <sup id="toc_152">8</sup>su queste cose stenderanno un drappo scarlatto e sopra questo una coperta di pelli di tasso e metteranno le stanghe alla tavola. <sup id="toc_153">9</sup>Poi prenderanno un drappo di porpora viola, con cui copriranno il candelabro della luce, le sue lampade, i suoi smoccolatoi, i suoi portacenere e tutti i vasi per l’olio destinati al suo servizio; <sup id="toc_154">10</sup>metteranno il candelabro con tutti i suoi accessori in una coperta di pelli di tasso e lo metteranno sopra la portantina. <sup id="toc_155">11</sup>Poi stenderanno sull’altare d’oro un drappo di porpora viola e sopra questo una coperta di pelli di tasso e metteranno le stanghe all’altare. <sup id="toc_156">12</sup>Prenderanno tutti gli arredi che si usano per il servizio nel santuario, li metteranno in un drappo di porpora viola, li avvolgeranno in una coperta di pelli di tasso e li metteranno sopra la portantina. <sup id="toc_157">13</sup>Poi toglieranno le ceneri dall’altare e stenderanno sull’altare un drappo scarlatto; <sup id="toc_158">14</sup>vi metteranno sopra tutti gli arredi che si usano nel suo servizio, i bracieri, le forchette, le pale, i vasi per l’aspersione, tutti gli accessori dell’altare e vi stenderanno sopra una coperta di pelli di tasso, poi porranno le stanghe all’altare. <sup id="toc_159">15</sup>Quando Aronne e i suoi figli avranno finito di coprire il santuario e tutti gli arredi del santuario, al momento di muovere il campo, i figli di Keat verranno per trasportare quelle cose; ma non toccheranno le cose sante, perché non muoiano. Questo è l’incarico dei figli di Keat nella tenda del convegno.</p>
  <p><sup id="toc_160">16</sup>Eleazaro, figlio del sacerdote Aronne, avrà la sorveglianza dell’olio per il candelabro, del profumo aromatico dell’offerta perenne e dell’olio dell’unzione e la sorveglianza di tutta la Dimora e di quanto contiene, del santuario e dei suoi arredi”.</p>
  <p><sup id="toc_161">17</sup>Il Signore parlò a Mosè e ad Aronne: <sup id="toc_162">18</sup>“Badate che la tribù delle famiglie dei Keatiti non venga eliminata dai leviti; <sup id="toc_163">19</sup>ma fate questo per loro, perché vivano e non muoiano quando si accostano al luogo santissimo: Aronne e i suoi figli vengano e assegnino a ciascuno di essi il proprio servizio e il proprio incarico. <sup id="toc_164">20</sup>Non entrino essi a guardare neanche per un istante le cose sante, perché morirebbero”.</p>
  <p><sup id="toc_165">21</sup>Il Signore disse a Mosè: <sup id="toc_166">22</sup>“Fa’ il censimento anche dei figli di Gherson, secondo i loro casati paterni e secondo le loro famiglie. <sup id="toc_167">23</sup>Farai il censimento dall’età di trent’anni fino all’età di cinquant’anni di quanti fanno parte di una schiera e prestano servizio nella tenda del convegno. <sup id="toc_168">24</sup>Questo è il servizio delle famiglie dei Ghersoniti, quel che dovranno fare e quello che dovranno portare. <sup id="toc_169">25</sup>Essi porteranno i teli della Dimora e la tenda del convegno, la sua copertura, la copertura di pelli di tasso che vi è sopra e la cortina all’ingresso della tenda del convegno; <sup id="toc_170">26</sup>i tendaggi del recinto con la cortina all’ingresso del recinto, i tendaggi che stanno intorno alla Dimora e all’altare; le loro corde e tutti gli arredi necessari al loro impianto; faranno tutto il servizio che si riferisce a queste cose. <sup id="toc_171">27</sup>Tutto il servizio dei figli dei Ghersoniti sarà sotto gli ordini di Aronne e dei suoi figli per quanto dovranno portare e per quanto dovranno fare; voi affiderete alla loro custodia quanto dovranno portare. <sup id="toc_172">28</sup>Tale è il servizio delle famiglie dei figli dei Ghersoniti nella tenda del convegno; la loro sorveglianza sarà affidata a Itamar, figlio del sacerdote Aronne.</p>
  <p><sup id="toc_173">29</sup>Farai il censimento dei figli di Merari secondo le loro famiglie e secondo i loro casati paterni; <sup id="toc_174">30</sup>farai il censimento, dall’età di trent’anni fino all’età di cinquant’anni, di quanti fanno parte di una schiera e prestano servizio nella tenda del convegno. <sup id="toc_175">31</sup>Ciò è quanto è affidato alla loro custodia e quello che dovranno portare come loro servizio nella tenda del convegno: le assi della Dimora, le sue stanghe, le sue colonne, le sue basi, <sup id="toc_176">32</sup>le colonne che sono intorno al recinto, le loro basi, i loro picchetti, le loro corde, tutti i loro arredi e tutto il loro impianto. Elencherete per nome gli oggetti affidati alla loro custodia e che essi dovranno portare. <sup id="toc_177">33</sup>Tale è il servizio delle famiglie dei figli di Merari, tutto il loro servizio nella tenda del convegno, sotto gli ordini di Itamar, figlio del sacerdote Aronne”.</p>
  <p><sup id="toc_178">34</sup>Mosè, Aronne e i capi della comunità fecero dunque il censimento dei figli dei Keatiti secondo le loro famiglie e secondo i loro casati paterni, <sup id="toc_179">35</sup>di quanti dall’età di trent’anni fino all’età di cinquant’anni potevano far parte di una schiera e prestar servizio nella tenda del convegno. <sup id="toc_180">36</sup>Quelli di cui si fece il censimento secondo le loro famiglie furono duemilasettecentocinquanta. <sup id="toc_181">37</sup>Questi appartengono alle famiglie dei Keatiti dei quali si fece il censimento: quanti prestavano servizio nella tenda del convegno; Mosè e Aronne ne fecero il censimento secondo l’ordine che il Signore aveva dato per mezzo di Mosè.</p>
  <p><sup id="toc_182">38</sup>I figli di Gherson, di cui si fece il censimento secondo le loro famiglie e secondo i loro casati paterni, <sup id="toc_183">39</sup>dall’età di trent’anni fino all’età di cinquant’anni, quanti potevano far parte di una schiera e prestar servizio nella tenda del convegno, <sup id="toc_184">40</sup>quelli di cui si fece il censimento secondo le loro famiglie e secondo i loro casati paterni, furono duemilaseicentotrenta. <sup id="toc_185">41</sup>Questi appartengono alle famiglie dei figli di Gherson, di cui si fece il censimento: quanti prestavano servizio nella tenda del convegno; Mosè e Aronne ne fecero il censimento secondo l’ordine del Signore.</p>
  <p><sup id="toc_186">42</sup>Quelli delle famiglie dei figli di Merari dei quali si fece il censimento secondo le loro famiglie e i loro casati paterni, <sup id="toc_187">43</sup>dall’età di trent’anni fino all’età di cinquant’anni, quanti potevano far parte di una schiera e prestar servizio nella tenda del convegno, <sup id="toc_188">44</sup>quelli di cui si fece il censimento, secondo le loro famiglie, furono tremiladuecento. <sup id="toc_189">45</sup>Questi appartengono alle famiglie dei figli di Merari, di cui si fece il censimento; Mosè e Aronne ne fecero il censimento secondo l’ordine che il Signore aveva dato per mezzo di Mosè.</p>
  <p><sup id="toc_190">46</sup>Tutti i leviti dei quali Mosè, Aronne e i capi d’Israele fecero il censimento secondo le loro famiglie e secondo i loro casati paterni, <sup id="toc_191">47</sup>dall’età di trent’anni fino all’età di cinquant’anni, quanti potevano far parte di una schiera e prestar servizio e portare pesi nella tenda del convegno, <sup id="toc_192">48</sup>tutti quelli di cui si fece il censimento, furono ottomilacinquecentottanta. <sup id="toc_193">49</sup>Ne fu fatto il censimento secondo l’ordine che il Signore aveva dato per mezzo di Mosè, assegnando a ciascuno il servizio che doveva fare e ciò che doveva portare. Così ne fu fatto il censimento come il Signore aveva ordinato a Mosè.</p>
  <h3 id="toc_194">5</h3>
  <p><sup id="toc_195">1</sup>Il Signore disse a Mosè: <sup id="toc_196">2</sup>“Ordina agli Israeliti che allontanino dall’accampamento ogni lebbroso, chiunque soffre di gonorrea o è impuro per il contatto con un cadavere. <sup id="toc_197">3</sup>Allontanerete sia i maschi sia le femmine; li allontanerete dall’accampamento perché non contaminino il loro accampamento in mezzo al quale io abito”. <sup id="toc_198">4</sup>Gli Israeliti fecero così e li allontanarono dall’accampamento. Come il Signore aveva ordinato a Mosè, così fecero gli Israeliti.</p>
  <p><sup id="toc_199">5</sup>Il Signore aggiunse a Mosè: <sup id="toc_200">6</sup>“Ordina agli Israeliti: Quando un uomo o una donna avrà fatto un torto a qualcuno, peccando contro il Signore, questa persona si sarà resa colpevole. <sup id="toc_201">7</sup>Dovrà confessare il peccato commesso e restituirà: il reo rifonderà per intero il danno commesso, aggiungendovi un quinto e lo darà a colui verso il quale è responsabile. <sup id="toc_202">8</sup>Ma se costui non ha stretto parente a cui si possa rifondere il danno commesso, questo spetterà al Signore, cioè al sacerdote, oltre l’ariete dell’espiazione, mediante il quale si farà l’espiazione per il colpevole. <sup id="toc_203">9</sup>Ogni tributo su tutte le cose consacrate che gli Israeliti offriranno, è del sacerdote, apparterrà a lui; <sup id="toc_204">10</sup>le cose che uno consacrerà saranno sue e ciò che uno darà al sacerdote apparterrà a lui”.</p>
  <p><sup id="toc_205">11</sup>Il Signore aggiunse a Mosè: <sup id="toc_206">12</sup>“Parla agli Israeliti e riferisci loro: Se una donna si sarà traviata e avrà commesso una infedeltà verso il marito <sup id="toc_207">13</sup>e un uomo avrà avuto rapporti con lei, ma la cosa è rimasta nascosta agli occhi del marito; se essa si è contaminata in segreto e non vi siano testimoni contro di lei perché non è stata colta sul fatto, <sup id="toc_208">14</sup>qualora lo spirito di gelosia si impadronisca del marito e questi diventi geloso della moglie che si è contaminata oppure lo spirito di gelosia si impadronisca di lui e questi diventi geloso della moglie che non si è contaminata, <sup id="toc_209">15</sup>quell’uomo condurrà la moglie al sacerdote e porterà una offerta per lei: un decimo di <i>efa</i>
di farina d’orzo; non vi spanderà sopra olio, né vi metterà sopra incenso, perché è un’oblazione di gelosia, un’offerta commemorativa per ricordare una iniquità. <sup id="toc_210">16</sup>Il sacerdote farà avvicinare la donna e la farà stare davanti al Signore. <sup id="toc_211">17</sup>Poi il sacerdote prenderà acqua santa in un vaso di terra; prenderà anche polvere che è sul pavimento della Dimora e la metterà nell’acqua. <sup id="toc_212">18</sup>Il sacerdote farà quindi stare la donna davanti al Signore, le scoprirà il capo e porrà nelle mani di lei l’oblazione commemorativa, che è l’oblazione di gelosia, mentre il sacerdote avrà in mano l’acqua amara che porta maledizione. <sup id="toc_213">19</sup>Il sacerdote farà giurare quella donna e le dirà: Se nessun uomo ha avuto rapporti disonesti con te e se non ti sei traviata per contaminarti ricevendo un altro invece di tuo marito, quest’acqua amara, che porta maledizione, non ti faccia danno! <sup id="toc_214">20</sup>Ma se ti sei traviata ricevendo un altro invece di tuo marito e ti sei contaminata e un uomo che non è tuo marito ha avuto rapporti disonesti con te… <sup id="toc_215">21</sup>Allora il sacerdote farà giurare alla donna con un’imprecazione; poi dirà alla donna: Il Signore faccia di te un oggetto di maledizione e di imprecazione in mezzo al tuo popolo, facendoti avvizzire i fianchi e gonfiare il ventre; <sup id="toc_216">22</sup>quest’acqua che porta maledizione ti entri nelle viscere per farti gonfiare il ventre e avvizzire i fianchi! E la donna dirà: Amen, Amen! <sup id="toc_217">23</sup>Poi il sacerdote scriverà queste imprecazioni su un rotolo e le cancellerà con l’acqua amara. <sup id="toc_218">24</sup>Farà bere alla donna quell’acqua amara che porta maledizione e l’acqua che porta maledizione entrerà in lei per produrle amarezza; <sup id="toc_219">25</sup>il sacerdote prenderà dalle mani della donna l’oblazione di gelosia, agiterà l’oblazione davanti al Signore e l’offrirà sull’altare; <sup id="toc_220">26</sup>il sacerdote prenderà una manciata di quell’oblazione come memoriale di lei e la brucerà sull’altare; poi farà bere l’acqua alla donna. <sup id="toc_221">27</sup>Quando le avrà fatto bere l’acqua, se essa si è contaminata e ha commesso un’infedeltà contro il marito, l’acqua che porta maledizione entrerà in lei per produrre amarezza; il ventre le si gonfierà e i suoi fianchi avvizziranno e quella donna diventerà un oggetto di maledizione in mezzo al suo popolo. <sup id="toc_222">28</sup>Ma se la donna non si è contaminata ed è pura, sarà riconosciuta innocente e avrà figli.</p>
  <p><sup id="toc_223">29</sup>Questa è la legge della gelosia, nel caso in cui la moglie di uno si sia traviata ricevendo un altro invece del marito e si contamini <sup id="toc_224">30</sup>e per il caso in cui lo spirito di gelosia si impadronisca del marito e questi diventi geloso della moglie; egli farà comparire sua moglie davanti al Signore e il sacerdote le applicherà questa legge integralmente. <sup id="toc_225">31</sup>Il marito sarà immune da colpa, ma la donna porterà la pena della sua iniquità”.</p>
  <h3 id="toc_226">6</h3>
  <p><sup id="toc_227">1</sup>Il Signore disse ancora a Mosè: <sup id="toc_228">2</sup>“Parla agli Israeliti e riferisci loro: Quando un uomo o una donna farà un voto speciale, il voto di nazireato, per consacrarsi al Signore, <sup id="toc_229">3</sup>si asterrà dal vino e dalle bevande inebrianti; non berrà aceto fatto di vino né aceto fatto di bevanda inebriante; non berrà liquori tratti dall’uva e non mangerà uva, né fresca né secca. <sup id="toc_230">4</sup>Per tutto il tempo del suo nazireato non mangerà alcun prodotto della vigna, dai chicchi acerbi alle vinacce.</p>
  <p><sup id="toc_231">5</sup>Per tutto il tempo del suo voto di nazireato il rasoio non passerà sul suo capo; finché non siano compiuti i giorni per i quali si è consacrato al Signore, sarà santo; si lascerà crescere la capigliatura.</p>
  <p><sup id="toc_232">6</sup>Per tutto il tempo in cui rimane consacrato al Signore, non si avvicinerà a un cadavere; <sup id="toc_233">7</sup>si trattasse anche di suo padre, di sua madre, di suo fratello e di sua sorella, non si contaminerà per loro alla loro morte, perché porta sul capo il segno della sua consacrazione a Dio. <sup id="toc_234">8</sup>Per tutto il tempo del suo nazireato egli è consacrato al Signore.</p>
  <p><sup id="toc_235">9</sup>Se uno gli muore accanto improvvisamente e il suo capo consacrato rimane così contaminato, si raderà il capo nel giorno della sua purificazione; se lo raderà il settimo giorno; <sup id="toc_236">10</sup>l’ottavo giorno porterà due tortore o due colombi al sacerdote, all’ingresso della tenda del convegno. <sup id="toc_237">11</sup>Il sacerdote ne offrirà uno in sacrificio espiatorio e l’altro in olocausto e farà per lui il rito espiatorio del peccato in cui è incorso a causa di quel morto; in quel giorno stesso, il nazireo consacrerà così il suo capo. <sup id="toc_238">12</sup>Consacrerà di nuovo al Signore i giorni del suo nazireato e offrirà un agnello dell’anno come sacrificio di riparazione; i giorni precedenti non saranno contati, perché il suo nazireato è stato contaminato.</p>
  <p><sup id="toc_239">13</sup>Questa è la legge del nazireato; quando i giorni del suo nazireato saranno compiuti, lo si farà venire all’ingresso della tenda del convegno; <sup id="toc_240">14</sup>egli presenterà l’offerta al Signore: un agnello dell’anno, senza difetto, per l’olocausto; una pecora dell’anno, senza difetto, per il sacrificio espiatorio, un ariete senza difetto, come sacrificio di comunione; <sup id="toc_241">15</sup>un canestro di pani azzimi fatti con fior di farina, di focacce intrise in olio, di schiacciate senza lievito unte d’olio, insieme con l’oblazione e le libazioni relative. <sup id="toc_242">16</sup>Il sacerdote presenterà quelle cose davanti al Signore e offrirà il suo sacrificio espiatorio e il suo olocausto; <sup id="toc_243">17</sup>offrirà l’ariete come sacrificio di comunione al Signore, con il canestro dei pani azzimi; il sacerdote offrirà anche l’oblazione e la libazione. <sup id="toc_244">18</sup>Il nazireo raderà, all’ingresso della tenda del convegno, il suo capo consacrato; prenderà i capelli del suo capo consacrato e li metterà sul fuoco che è sotto il sacrificio di comunione. <sup id="toc_245">19</sup>Il sacerdote prenderà la spalla dell’ariete, quando sarà cotta, una focaccia non lievitata dal canestro e una schiacciata senza lievito e le porrà nelle mani del nazireo, dopo che questi si sarà raso il capo consacrato. <sup id="toc_246">20</sup>Il sacerdote le agiterà, come offerta da farsi secondo il rito dell’agitazione, davanti al Signore; è cosa santa che appartiene al sacerdote, insieme con il petto dell’offerta da agitare ritualmente e con la spalla dell’offerta da elevare ritualmente. Dopo, il nazireo potrà bere il vino.</p>
  <p><sup id="toc_247">21</sup>Questa è la legge per chi ha fatto voto di nazireato, tale è la sua offerta al Signore per il suo nazireato, oltre quello che i suoi mezzi gli permetteranno di fare. Egli si comporterà secondo il voto che avrà fatto in base alla legge del suo nazireato”.</p>
  <p><sup id="toc_248">22</sup>Il Signore aggiunse a Mosè: <sup id="toc_249">23</sup>“Parla ad Aronne e ai suoi figli e riferisci loro: Voi benedirete così gli Israeliti; direte loro:</p>
  <p class="testo_rientrato"><sup id="toc_250">24</sup>Ti benedica il Signore<br/>
e ti protegga.<br/> <sup id="toc_251">25</sup>Il Signore faccia brillare il suo volto su di te<br/>
e ti sia propizio.<br/> <sup id="toc_252">26</sup>Il Signore rivolga su di te il suo volto<br/>
e ti conceda pace.<br/> <sup id="toc_253">27</sup>Così porranno il mio nome sugli Israeliti<br/>
e io li benedirò”.</p>
  <h3 id="toc_254">7</h3>
  <p><sup id="toc_255">1</sup>Quando Mosè ebbe finito di erigere la Dimora e l’ebbe unta e consacrata con tutti i suoi arredi, quando ebbe eretto l’altare con tutti i suoi arredi e li ebbe unti e consacrati, <sup id="toc_256">2</sup>i capi di Israele, capi dei loro casati paterni, che erano capitribù e avevano presieduto al censimento, presentarono una offerta <sup id="toc_257">3</sup>e la portarono davanti al Signore: sei carri e dodici buoi, cioè un carro per due capi e un bue per ogni capo e li offrirono davanti alla Dimora. <sup id="toc_258">4</sup>Il Signore disse a Mosè: <sup id="toc_259">5</sup>“Prendili da loro per impiegarli al servizio della tenda del convegno e assegnali ai leviti; a ciascuno secondo il suo servizio”. <sup id="toc_260">6</sup>Mosè prese dunque i carri e i buoi e li diede ai leviti. <sup id="toc_261">7</sup>Diede due carri e quattro buoi ai figli di Gherson, secondo il loro servizio; <sup id="toc_262">8</sup>diede quattro carri e otto buoi ai figli di Merari, secondo il loro servizio, sotto la sorveglianza di Itamar, figlio del sacerdote Aronne; <sup id="toc_263">9</sup>ma ai figli di Keat non ne diede, perché avevano il servizio degli oggetti sacri e dovevano portarli sulle spalle.</p>
  <p><sup id="toc_264">10</sup>I capi presentarono l’offerta per la dedicazione dell’altare, il giorno in cui esso fu unto; <sup id="toc_265">11</sup>i capi presentarono l’offerta uno per giorno, per la dedicazione dell’altare.</p>
  <p><sup id="toc_266">12</sup>Colui che presentò l’offerta il primo giorno fu Nacason, figlio di Amminadab, della tribù di Giuda; <sup id="toc_267">13</sup>la sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_268">14</sup>una coppa d’oro di dieci sicli piena di profumo, <sup id="toc_269">15</sup>un giovenco, un ariete, un agnello dell’anno per l’olocausto, <sup id="toc_270">16</sup>un capro per il sacrificio espiatorio <sup id="toc_271">17</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Nacason, figlio di Amminadab.</p>
  <p><sup id="toc_272">18</sup>Il secondo giorno, Netaneel, figlio di Suar, capo di Issacar, presentò l’offerta. <sup id="toc_273">19</sup>Offrì un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_274">20</sup>una coppa d’oro di dieci sicli piena di profumo, <sup id="toc_275">21</sup>un giovenco, un ariete, un agnello dell’anno per l’olocausto, <sup id="toc_276">22</sup>un capro per il sacrificio espiatorio <sup id="toc_277">23</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Netaneel, figlio di Suar.</p>
  <p><sup id="toc_278">24</sup>Il terzo giorno fu Eliab, figlio di Chelon, capo dei figli di Zàbulon. <sup id="toc_279">25</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_280">26</sup>una coppa d’oro di dieci sicli piena di profumo, <sup id="toc_281">27</sup>un giovenco, un ariete, un agnello dell’anno per l’olocausto, <sup id="toc_282">28</sup>un capro per il sacrificio espiatorio <sup id="toc_283">29</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Eliab, figlio di Chelon.</p>
  <p><sup id="toc_284">30</sup>Il quarto giorno fu Elisur, figlio di Sedeur, capo dei figli di Ruben. <sup id="toc_285">31</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_286">32</sup>una coppa d’oro di dieci sicli piena di profumo, <sup id="toc_287">33</sup>un giovenco, un ariete, un agnello dell’anno per l’olocausto, <sup id="toc_288">34</sup>un capro per il sacrificio espiatorio <sup id="toc_289">35</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Elisur, figlio di Sedeur.</p>
  <p><sup id="toc_290">36</sup>Il quinto giorno fu Selumiel, figlio di Surisaddai, capo dei figli di Simeone. <sup id="toc_291">37</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_292">38</sup>una coppa d’oro di dieci sicli piena di profumo, <sup id="toc_293">39</sup>un giovenco, un ariete, un agnello dell’anno per l’olocausto, <sup id="toc_294">40</sup>un capro per il sacrificio espiatorio <sup id="toc_295">41</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Selumiel, figlio di Surisaddai.</p>
  <p><sup id="toc_296">42</sup>Il sesto giorno fu Eliasaf, figlio di Deuel, capo dei figli di Gad. <sup id="toc_297">43</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_298">44</sup>una coppa d’oro di dieci sicli piena di profumo, <sup id="toc_299">45</sup>un giovenco, un ariete, un agnello dell’anno per l’olocausto, <sup id="toc_300">46</sup>un capro per il sacrificio espiatorio <sup id="toc_301">47</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Eliasaf, figlio di Deuel.</p>
  <p><sup id="toc_302">48</sup>Il settimo giorno fu Elesama, figlio di Ammiud, capo dei figli di Efraim. <sup id="toc_303">49</sup>La sua offerta fu un piatto d’argento del peso di centotrenta sicli, un vassoio d’argento del peso di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_304">50</sup>una coppa d’oro di dieci sicli piena di profumo, <sup id="toc_305">51</sup>un giovenco, un ariete, un agnello dell’anno per l’olocausto, <sup id="toc_306">52</sup>un capro per il sacrificio espiatorio <sup id="toc_307">53</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Elesama, figlio di Ammiud.</p>
  <p><sup id="toc_308">54</sup>L’ottavo giorno fu Gamliel, figlio di Pedasur, capo dei figli di Manasse. <sup id="toc_309">55</sup>La sua offerta fu un piatto d’argento del peso di centotrenta sicli, un vassoio d’argento di settanta sicli secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_310">56</sup>una coppa d’oro di dieci sicli piena di profumo, <sup id="toc_311">57</sup>un giovenco, un ariete, un agnello dell’anno per l’olocausto, <sup id="toc_312">58</sup>un capro per il sacrificio espiatorio <sup id="toc_313">59</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Gamliel, figlio di Pedasur.</p>
  <p><sup id="toc_314">60</sup>Il nono giorno fu Abidan, figlio di Ghideoni, capo dei figli di Beniamino. <sup id="toc_315">61</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_316">62</sup>una coppa d’oro di dieci sicli piena di profumo, <sup id="toc_317">63</sup>un giovenco, un ariete, un agnello dell’anno per l’olocausto, <sup id="toc_318">64</sup>un capro per il sacrificio espiatorio <sup id="toc_319">65</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Abidan, figlio di Ghideoni.</p>
  <p><sup id="toc_320">66</sup>Il decimo giorno fu Achiezer, figlio di Ammisaddai, capo dei figli di Dan. <sup id="toc_321">67</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_322">68</sup>una coppa d’oro di dieci sicli piena di profumo, <sup id="toc_323">69</sup>un giovenco, un ariete, un agnello dell’anno per l’olocausto, <sup id="toc_324">70</sup>un capro per il sacrificio espiatorio <sup id="toc_325">71</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Achiezer, figlio di Ammisaddai.</p>
  <p><sup id="toc_326">72</sup>L’undicesimo giorno fu Paghiel, figlio di Ocran, capo dei figli di Aser. <sup id="toc_327">73</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_328">74</sup>una coppa d’oro di dieci sicli piena di profumo, <sup id="toc_329">75</sup>un giovenco, un ariete, un agnello dell’anno per l’olocausto, <sup id="toc_330">76</sup>un capro per il sacrificio espiatorio <sup id="toc_331">77</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Paghiel, figlio di Ocran.</p>
  <p><sup id="toc_332">78</sup>Il decimosecondo giorno fu Achira, figlio di Enan, capo dei figli di Nèftali. <sup id="toc_333">79</sup>La sua offerta fu un piatto d’argento del peso di centotrenta sicli, un vassoio d’argento di settanta sicli, secondo il siclo del santuario, tutti e due pieni di fior di farina intrisa in olio, per l’oblazione, <sup id="toc_334">80</sup>una coppa d’oro di dieci sicli piena di profumo, <sup id="toc_335">81</sup>un giovenco, un ariete, un agnello dell’anno per l’olocausto, <sup id="toc_336">82</sup>un capro per il sacrificio espiatorio <sup id="toc_337">83</sup>e per il sacrificio di comunione due buoi, cinque arieti, cinque capri, cinque agnelli dell’anno. Tale fu l’offerta di Achira, figlio di Enan.</p>
  <p><sup id="toc_338">84</sup>Questi furono i doni per la dedicazione dell’altare da parte dei capi d’Israele, il giorno in cui esso fu unto: dodici piatti d’argento, dodici vassoi d’argento, dodici coppe d’oro; <sup id="toc_339">85</sup>ogni piatto d’argento pesava centotrenta sicli e ogni vassoio d’argento settanta; il totale dell’argento dei vasi fu duemilaquattrocento sicli, secondo il siclo del santuario; <sup id="toc_340">86</sup>dodici coppe d’oro piene di profumo, le quali, a dieci sicli per coppa, secondo il siclo del santuario, diedero per l’oro delle coppe un totale di centoventi sicli. <sup id="toc_341">87</sup>Totale del bestiame per l’olocausto: dodici giovenchi, dodici arieti, dodici agnelli dell’anno, con le oblazioni consuete, e dodici capri per il sacrificio espiatorio. <sup id="toc_342">88</sup>Totale del bestiame per il sacrificio di comunione: ventiquattro giovenchi, sessanta arieti, sessanta capri, sessanta agnelli dell’anno. Questi furono i doni per la dedicazione dell’altare, dopo che esso fu unto.</p>
  <p><sup id="toc_343">89</sup>Quando Mosè entrava nella tenda del convegno per parlare con il Signore, udiva la voce che gli parlava dall’alto del coperchio che è sull’arca della testimonianza fra i due cherubini; il Signore gli parlava.</p>
  <h3 id="toc_344">8</h3>
  <p><sup id="toc_345">1</sup>Il Signore disse ancora a Mosè: <sup id="toc_346">2</sup>“Parla ad Aronne e riferisci: Quando collocherai le lampade, le sette lampade dovranno proiettare la luce davanti al candelabro”. <sup id="toc_347">3</sup>Aronne fece così: collocò le lampade in modo che facessero luce davanti al candelabro, come il Signore aveva ordinato a Mosè. <sup id="toc_348">4</sup>Ora il candelabro aveva questa fattura: era d’oro lavorato a martello, dal suo fusto alle sue corolle era un solo lavoro a martello. Mosè aveva fatto il candelabro secondo la figura che il Signore gli aveva mostrato.</p>
  <p><sup id="toc_349">5</sup>Il Signore parlò a Mosè: <sup id="toc_350">6</sup>“Prendi i leviti tra gli Israeliti e purificali. <sup id="toc_351">7</sup>Per purificarli farai così: li aspergerai con l’acqua dell’espiazione; faranno passare il rasoio su tutto il loro corpo, laveranno le loro vesti e si purificheranno. <sup id="toc_352">8</sup>Poi prenderanno un giovenco con l’oblazione consueta di fior di farina intrisa in olio e tu prenderai un altro giovenco per il sacrificio espiatorio. <sup id="toc_353">9</sup>Farai avvicinare i leviti dinanzi alla tenda del convegno e convocherai tutta la comunità degli Israeliti. <sup id="toc_354">10</sup>Farai avvicinare i leviti davanti al Signore e gli Israeliti porranno le mani sui leviti; <sup id="toc_355">11</sup>Aronne presenterà i leviti come offerta da farsi con il rito di agitazione davanti al Signore da parte degli Israeliti ed essi faranno il servizio del Signore. <sup id="toc_356">12</sup>Poi i leviti porranno le mani sulla testa dei giovenchi e tu ne offrirai uno in sacrificio espiatorio per i leviti. <sup id="toc_357">13</sup>Farai stare i leviti davanti ad Aronne e davanti ai suoi figli e li presenterai come un’offerta da farsi con il rito di agitazione in onore del Signore. <sup id="toc_358">14</sup>Così separerai i leviti dagli Israeliti e i leviti saranno miei. <sup id="toc_359">15</sup>Dopo, i leviti verranno a fare il servizio nella tenda del convegno; tu li purificherai e li presenterai come un’offerta fatta con la rituale agitazione; <sup id="toc_360">16</sup>poiché mi sono tutti dediti tra gli Israeliti, io li ho presi con me, invece di quanti nascono per primi dalla madre, invece dei primogeniti di tutti gli Israeliti. <sup id="toc_361">17</sup>Poiché tutti i primogeniti degli Israeliti, tanto degli uomini quanto del bestiame, sono miei; io me li sono consacrati il giorno in cui percossi tutti i primogeniti nel paese d’Egitto. <sup id="toc_362">18</sup>Ho preso i leviti invece di tutti i primogeniti degli Israeliti. <sup id="toc_363">19</sup>Ho dato in dono ad Aronne e ai suoi figli i leviti tra gli Israeliti, perché facciano il servizio degli Israeliti nella tenda del convegno e perché compiano il rito espiatorio per gli Israeliti, perché nessun flagello colpisca gli Israeliti, qualora gli Israeliti si accostino al santuario”.</p>
  <p><sup id="toc_364">20</sup>Così fecero Mosè, Aronne e tutta la comunità degli Israeliti per i leviti; gli Israeliti fecero per i leviti quanto il Signore aveva ordinato a Mosè a loro riguardo. <sup id="toc_365">21</sup>I leviti si purificarono e lavarono le loro vesti; Aronne li presentò come un’offerta da agitare secondo il rito davanti al Signore e fece l’espiazione per essi, per purificarli. <sup id="toc_366">22</sup>Dopo, i leviti vennero a fare il servizio nella tenda del convegno alla presenza di Aronne e dei suoi figli. Come il Signore aveva ordinato a Mosè per i leviti, così si fece per loro.</p>
  <p><sup id="toc_367">23</sup>Il Signore parlò a Mosè: <sup id="toc_368">24</sup>“Questo riguarda i leviti: da venticinque anni in su il levita entrerà a formare la squadra per il servizio nella tenda del convegno. <sup id="toc_369">25</sup>Dall’età di cinquant’anni si ritirerà dalla squadra del servizio e non servirà più. <sup id="toc_370">26</sup>Aiuterà i suoi fratelli nella tenda del convegno sorvegliando ciò che è affidato alla loro custodia; ma non farà più servizio. Così farai per i leviti, per quel che riguarda i loro uffici”.</p>
  <h3 id="toc_371">9</h3>
  <p><sup id="toc_372">1</sup>Il Signore parlò ancora a Mosè nel deserto del Sinai, il primo mese del secondo anno, da quando uscirono dal paese d’Egitto, dicendo: <sup id="toc_373">2</sup>“Gli Israeliti celebreranno la pasqua nel tempo stabilito. <sup id="toc_374">3</sup>La celebrerete nel tempo stabilito, il quattordici di questo mese tra le due sere; la celebrerete secondo tutte le leggi e secondo tutte le prescrizioni e le usanze”. <sup id="toc_375">4</sup>Mosè parlò agli Israeliti perché celebrassero la pasqua. <sup id="toc_376">5</sup>Essi celebrarono la pasqua il quattordici del mese al tramonto, nel deserto del Sinai; gli Israeliti agirono secondo tutti gli ordini che il Signore aveva dato a Mosè.</p>
  <p><sup id="toc_377">6</sup>Ora vi erano alcuni uomini che essendo immondi per aver toccato un morto, non potevano celebrare la pasqua in quel giorno. Si presentarono in quello stesso giorno davanti a Mosè e davanti ad Aronne; <sup id="toc_378">7</sup>quegli uomini dissero a Mosè: “Noi siamo immondi per aver toccato un cadavere; perché dovremo essere impediti di presentare l’offerta del Signore, al tempo stabilito, in mezzo agli Israeliti?”. <sup id="toc_379">8</sup>Mosè rispose loro: “Aspettate e sentirò quello che il Signore ordinerà a vostro riguardo”. <sup id="toc_380">9</sup>Il Signore disse a Mosè: <sup id="toc_381">10</sup>“Parla agli Israeliti e ordina loro: Se uno di voi o dei vostri discendenti sarà immondo per il contatto con un cadavere o sarà lontano in viaggio, potrà ugualmente celebrare la pasqua in onore del Signore. <sup id="toc_382">11</sup>La celebreranno il quattordici del secondo mese al tramonto; mangeranno la vittima pasquale con pane azzimo e con erbe amare; <sup id="toc_383">12</sup>non ne serberanno alcun resto fino al mattino e non ne spezzeranno alcun osso. La celebreranno secondo tutte le leggi della pasqua. <sup id="toc_384">13</sup>Ma chi è mondo e non è in viaggio, se si astiene dal celebrare la pasqua, sarà eliminato dal suo popolo; perché non ha presentato l’offerta al Signore nel tempo stabilito, quell’uomo porterà la pena del suo peccato. <sup id="toc_385">14</sup>Se uno straniero che soggiorna in mezzo a voi celebra la pasqua del Signore, si conformerà alle leggi e alle prescrizioni della pasqua. Avrete un’unica legge per lo straniero e per il nativo del paese”.</p>
  <p><sup id="toc_386">15</sup>Nel giorno in cui la Dimora fu eretta, la nube coprì la Dimora, ossia la tenda della testimonianza; alla sera essa aveva sulla Dimora l’aspetto di un fuoco che durava fino alla mattina. <sup id="toc_387">16</sup>Così avveniva sempre: la nube copriva la Dimora e di notte aveva l’aspetto del fuoco. <sup id="toc_388">17</sup>Tutte le volte che la nube si alzava sopra la tenda, gli Israeliti si mettevano in cammino; dove la nuvola si fermava, in quel luogo gli Israeliti si accampavano. <sup id="toc_389">18</sup>Gli Israeliti si mettevano in cammino per ordine del Signore e per ordine del Signore si accampavano; rimanevano accampati finché la nube restava sulla Dimora. <sup id="toc_390">19</sup>Quando la nube rimaneva per molti giorni sulla Dimora, gli Israeliti osservavano la prescrizione del Signore e non partivano. <sup id="toc_391">20</sup>Se la nube rimaneva pochi giorni sulla Dimora, per ordine del Signore rimanevano accampati e per ordine del Signore levavano il campo. <sup id="toc_392">21</sup>Se la nube si fermava dalla sera alla mattina e si alzava la mattina, subito riprendevano il cammino; o se dopo un giorno e una notte la nube si alzava, allora riprendevano il cammino. <sup id="toc_393">22</sup>Se la nube rimaneva ferma sulla Dimora due giorni o un mese o un anno, gli Israeliti rimanevano accampati e non partivano: ma quando si alzava, levavano il campo. <sup id="toc_394">23</sup>Per ordine del Signore si accampavano e per ordine del Signore levavano il campo; osservavano le prescrizioni del Signore, secondo l’ordine dato dal Signore per mezzo di Mosè.</p>
  <h3 id="toc_395">10</h3>
  <p><sup id="toc_396">1</sup>Il Signore disse ancora a Mosè: <sup id="toc_397">2</sup>“Fatti due trombe d’argento; le farai lavorate a martello e ti serviranno per convocare la comunità e per levare l’accampamento. <sup id="toc_398">3</sup>Al suono di esse tutta la comunità si radunerà presso di te all’ingresso della tenda del convegno. <sup id="toc_399">4</sup>Al suono di una tromba sola, i principi, i capi delle migliaia d’Israele, converranno presso di te. <sup id="toc_400">5</sup>Quando suonerete uno squillo di acclamazione, gli accampamenti che sono a levante si metteranno in cammino. <sup id="toc_401">6</sup>Quando suonerete una seconda volta lo squillo di acclamazione, gli accampamenti che si trovano a mezzogiorno si metteranno in cammino; si suoneranno squilli di acclamazione quando dovranno mettersi in cammino. <sup id="toc_402">7</sup>Quando deve essere convocata la comunità, suonerete, ma non uno squillo di acclamazione. <sup id="toc_403">8</sup>I sacerdoti figli di Aronne suoneranno le trombe; sarà una legge perenne per voi e per i vostri discendenti.</p>
  <p><sup id="toc_404">9</sup>Quando nel vostro paese andrete in guerra contro il nemico che vi attaccherà, suonerete le trombe con squilli di acclamazione e sarete ricordati davanti al Signore vostro Dio e sarete liberati dai vostri nemici. <sup id="toc_405">10</sup>Così anche nei vostri giorni di gioia, nelle vostre solennità e al principio dei vostri mesi, suonerete le trombe quando offrirete olocausti e sacrifici di comunione; esse vi ricorderanno davanti al vostro Dio. Io sono il Signore vostro Dio”.</p>
  <p><sup id="toc_406">11</sup>Il secondo anno, il secondo mese, il venti del mese, la nube si alzò sopra la Dimora della testimonianza. <sup id="toc_407">12</sup>Gli Israeliti partirono dal deserto del Sinai secondo il loro ordine di marcia; la nube si fermò nel deserto di Paran. <sup id="toc_408">13</sup>Così si misero in cammino la prima volta, secondo l’ordine del Signore, dato per mezzo di Mosè. <sup id="toc_409">14</sup>Per prima si mosse l’insegna dell’accampamento dei figli di Giuda, diviso secondo le loro schiere. Nacason, figlio di Amminadab, comandava la schiera di Giuda. <sup id="toc_410">15</sup>Netaneel, figlio di Suar, comandava la schiera della tribù dei figli di Issacar; <sup id="toc_411">16</sup>Eliab, figlio di Chelon, comandava la schiera della tribù dei figli di Zàbulon. <sup id="toc_412">17</sup>La Dimora fu smontata e i figli di Gherson e i figli di Merari si misero in cammino portando la Dimora. <sup id="toc_413">18</sup>Poi si mosse l’insegna dell’accampamento di Ruben, diviso secondo le sue schiere. Elisur, figlio di Sedeur, comandava la schiera di Ruben. <sup id="toc_414">19</sup>Selumiel, figlio di Surisaddai, comandava la schiera della tribù dei figli di Simeone. <sup id="toc_415">20</sup>Eliasaf, figlio di Deuel, comandava la schiera della tribù dei figli di Gad. <sup id="toc_416">21</sup>Poi si mossero i Keatiti, portando gli oggetti sacri; gli altri dovevano erigere la Dimora, prima che questi arrivassero. <sup id="toc_417">22</sup>Poi si mosse l’insegna dell’accampamento dei figli di Efraim, diviso secondo le sue schiere. Elisama, figlio di Ammiud, comandava la schiera di Efraim. <sup id="toc_418">23</sup>Gamliel, figlio di Pedasur, comandava la schiera della tribù dei figli di Manàsse. <sup id="toc_419">24</sup>Abidau, figlio di Ghideoni, comandava la schiera della tribù dei figli di Beniamino. <sup id="toc_420">25</sup>Poi si mosse l’insegna dell’accampamento dei figli di Dan, diviso secondo le sue schiere, formando la retroguardia di tutti gli accampamenti. Achiezer, figlio di Ammisaddai, comandava la schiera di Dan. <sup id="toc_421">26</sup>Paghiel, figlio di Ocran, comandava la schiera della tribù dei figli di Aser, <sup id="toc_422">27</sup>e Achira, figlio di Enan, comandava la schiera della tribù dei figli di Nèftali. <sup id="toc_423">28</sup>Questo era l’ordine con cui gli Israeliti si misero in cammino, secondo le loro schiere. Così levarono l’accampamento.</p>
  <p><sup id="toc_424">29</sup>Mosè disse a Obab, figlio di Reuel, Madianita, suocero di Mosè: “Noi stiamo per partire, verso il luogo del quale il Signore ha detto: Io ve lo darò in possesso. Vieni con noi e ti faremo del bene, perché il Signore ha promesso di fare il bene a Israele”. <sup id="toc_425">30</sup>Gli rispose: “Io non verrò ma tornerò al mio paese e dai miei parenti”. Mosè disse: <sup id="toc_426">31</sup>“Non ci lasciare poiché tu conosci i luoghi dove ci accamperemo nel deserto e sarai per noi come gli occhi. <sup id="toc_427">32</sup>Se vieni con noi, qualunque bene il Signore farà a noi, noi lo faremo a te”.</p>
  <p><sup id="toc_428">33</sup>Così partirono dal monte del Signore e fecero tre giornate di cammino; l’arca dell’alleanza del Signore li precedeva durante le tre giornate di cammino, per cercare loro un luogo di sosta. <sup id="toc_429">34</sup>La nube del Signore era sopra di loro durante il giorno da quando erano partiti.</p>
  <p><sup id="toc_430">35</sup>Quando l’arca partiva, Mosè diceva:</p>
  <p class="testo_rientrato">“Sorgi, Signore,<br/>
e siano dispersi i tuoi nemici<br/>
e fuggano da te coloro che ti odiano”.</p>
  <p><sup id="toc_431">36</sup>Quando si posava, diceva:</p>
  <p class="testo_rientrato">“Torna, Signore,<br/>
alle miriadi di migliaia di Israele”.</p>
  <h3 id="toc_432">11</h3>
  <p><sup id="toc_433">1</sup>Ora il popolo cominciò a lamentarsi malamente agli orecchi del Signore. Li udì il Signore e il suo sdegno si accese e il fuoco del Signore divampò in mezzo a loro e divorò l’estremità dell’accampamento. <sup id="toc_434">2</sup>Il popolo gridò a Mosè; Mosè pregò il Signore e il fuoco si spense. <sup id="toc_435">3</sup>Quel luogo fu chiamato Tabera, perché il fuoco del Signore era divampato in mezzo a loro.</p>
  <p><sup id="toc_436">4</sup>La gente raccogliticcia, che era tra il popolo, fu presa da bramosia; anche gli Israeliti ripresero a lamentarsi e a dire: “Chi ci potrà dare carne da mangiare? <sup id="toc_437">5</sup>Ci ricordiamo dei pesci che mangiavamo in Egitto gratuitamente, dei cocomeri, dei meloni, dei porri, delle cipolle e dell’aglio. <sup id="toc_438">6</sup>Ora la nostra vita inaridisce; non c’è più nulla, i nostri occhi non vedono altro che questa manna”. <sup id="toc_439">7</sup>Ora la manna era simile al seme del coriandolo e aveva l’aspetto della resina odorosa. <sup id="toc_440">8</sup>Il popolo andava attorno a raccoglierla; poi la riduceva in farina con la macina o la pestava nel mortaio, la faceva cuocere nelle pentole o ne faceva focacce; aveva il sapore di pasta all’olio. <sup id="toc_441">9</sup>Quando di notte cadeva la rugiada sul campo, cadeva anche la manna.</p>
  <p><sup id="toc_442">10</sup>Mosè udì il popolo che si lamentava in tutte le famiglie, ognuno all’ingresso della propria tenda; lo sdegno del Signore divampò e la cosa dispiacque anche a Mosè. <sup id="toc_443">11</sup>Mosè disse al Signore: “Perché hai trattato così male il tuo servo? Perché non ho trovato grazia ai tuoi occhi, tanto che tu mi hai messo addosso il carico di tutto questo popolo? <sup id="toc_444">12</sup>L’ho forse concepito io tutto questo popolo? O l’ho forse messo al mondo io perché tu mi dica: Pòrtatelo in grembo, come la balia porta il bambino lattante, fino al paese che tu hai promesso con giuramento ai suoi padri? <sup id="toc_445">13</sup>Da dove prenderei la carne da dare a tutto questo popolo? Perché si lamenta dietro a me, dicendo: Dacci da mangiare carne! <sup id="toc_446">14</sup>Io non posso da solo portare il peso di tutto questo popolo; è un peso troppo grave per me. <sup id="toc_447">15</sup>Se mi devi trattare così, fammi morire piuttosto, fammi morire, se ho trovato grazia ai tuoi occhi; io non veda più la mia sventura!”.</p>
  <p><sup id="toc_448">16</sup>Il Signore disse a Mosè: “Radunami settanta uomini tra gli anziani d’Israele, conosciuti da te come anziani del popolo e come loro scribi; conducili alla tenda del convegno; vi si presentino con te. <sup id="toc_449">17</sup>Io scenderò e parlerò in quel luogo con te; prenderò lo spirito che è su di te per metterlo su di loro, perché portino con te il carico del popolo e tu non lo porti più da solo.</p>
  <p><sup id="toc_450">18</sup>Dirai al popolo: Santificatevi per domani e mangerete carne, perché avete pianto agli orecchi del Signore, dicendo: Chi ci farà mangiare carne? Stavamo così bene in Egitto! Ebbene il Signore vi darà carne e voi ne mangerete. <sup id="toc_451">19</sup>Ne mangerete non per un giorno, non per due giorni, non per cinque giorni, non per dieci giorni, non per venti giorni, <sup id="toc_452">20</sup>ma per un mese intero, finché vi esca dalle narici e vi venga a noia, perché avete respinto il Signore che è in mezzo a voi e avete pianto davanti a lui, dicendo: Perché siamo usciti dall’Egitto?”. <sup id="toc_453">21</sup>Mosè disse: “Questo popolo, in mezzo al quale mi trovo, conta seicentomila adulti e tu dici: Io darò loro la carne e ne mangeranno per un mese intero! <sup id="toc_454">22</sup>Si possono uccidere per loro greggi e armenti in modo che ne abbiano abbastanza? O si radunerà per loro tutto il pesce del mare in modo che ne abbiano abbastanza?”. <sup id="toc_455">23</sup>Il Signore rispose a Mosè: “Il braccio del Signore è forse raccorciato? Ora vedrai se la parola che ti ho detta si realizzerà o no”.</p>
  <p><sup id="toc_456">24</sup>Mosè dunque uscì e riferì al popolo le parole del Signore; radunò settanta uomini tra gli anziani del popolo e li pose intorno alla tenda del convegno. <sup id="toc_457">25</sup>Allora il Signore scese nella nube e gli parlò: prese lo spirito che era su di lui e lo infuse sui settanta anziani: quando lo spirito si fu posato su di essi, quelli profetizzarono, ma non lo fecero più in seguito. <sup id="toc_458">26</sup>Intanto, due uomini, uno chiamato Eldad e l’altro Medad, erano rimasti nell’accampamento e lo spirito si posò su di essi; erano fra gli iscritti ma non erano usciti per andare alla tenda; si misero a profetizzare nell’accampamento. <sup id="toc_459">27</sup>Un giovane corse a riferire la cosa a Mosè e disse: “Eldad e Medad profetizzano nell’accampamento”. <sup id="toc_460">28</sup>Allora Giosuè, figlio di Nun, che dalla sua giovinezza era al servizio di Mosè, disse: “Mosè, signor mio, impediscili!”. <sup id="toc_461">29</sup>Ma Mosè gli rispose: “Sei tu geloso per me? Fossero tutti profeti nel popolo del Signore e volesse il Signore dare loro il suo spirito!”. <sup id="toc_462">30</sup>Mosè si ritirò nell’accampamento, insieme con gli anziani d’Israele.</p>
  <p><sup id="toc_463">31</sup>Intanto si era alzato un vento, per ordine del Signore, e portò quaglie dalla parte del mare e le fece cadere presso l’accampamento sulla distesa di circa una giornata di cammino da un lato e una giornata di cammino dall’altro, intorno all’accampamento e a un’altezza di circa due cubiti sulla superficie del suolo. <sup id="toc_464">32</sup>Il popolo si alzò e tutto quel giorno e tutta la notte e tutto il giorno dopo raccolse le quaglie. Chi ne raccolse meno ne ebbe dieci <i>homer</i>; le distesero intorno all’accampamento. <sup id="toc_465">33</sup>Avevano ancora la carne fra i denti e non l’avevano ancora masticata, quando lo sdegno del Signore si accese contro il popolo e il Signore percosse il popolo con una gravissima piaga. <sup id="toc_466">34</sup>Quel luogo fu chiamato Kibrot-Taava, perché qui fu sepolta la gente che si era lasciata dominare dalla ingordigia. <sup id="toc_467">35</sup>Da Kibrot-Taava il popolo partì per Caserot e a Caserot fece sosta.</p>
  <h3 id="toc_468">12</h3>
  <p><sup id="toc_469">1</sup>Maria e Aronne parlarono contro Mosè a causa della donna etiope che aveva sposata; infatti aveva sposato una Etiope. <sup id="toc_470">2</sup>Dissero: “Il Signore ha forse parlato soltanto per mezzo di Mosè? Non ha parlato anche per mezzo nostro?”. Il Signore udì. <sup id="toc_471">3</sup>Ora Mosè era molto più mansueto di ogni uomo che è sulla terra.</p>
  <p><sup id="toc_472">4</sup>Il Signore disse subito a Mosè, ad Aronne e a Maria: “Uscite tutti e tre e andate alla tenda del convegno”. Uscirono tutti e tre. <sup id="toc_473">5</sup>Il Signore allora scese in una colonna di nube, si fermò all’ingresso della tenda e chiamò Aronne e Maria. I due si fecero avanti. <sup id="toc_474">6</sup>Il Signore disse:</p>
  <p class="testo_rientrato">“Ascoltate le mie parole!<br/>
Se ci sarà un vostro profeta, io, il Signore,<br/>
in visione a lui mi rivelerò,<br/>
in sogno parlerò con lui.<br/> <sup id="toc_475">7</sup>Non così per il mio servo Mosè:<br/>
egli è l’uomo di fiducia in tutta la mia casa.<br/> <sup id="toc_476">8</sup>Bocca a bocca parlo con lui,<br/>
in visione e non con enigmi<br/>
ed egli guarda l’immagine del Signore.<br/>
Perché non avete temuto<br/>
di parlare contro il mio servo Mosè?”.</p>
  <p><sup id="toc_477">9</sup>L’ira del Signore si accese contro di loro ed Egli se ne andò; <sup id="toc_478">10</sup>la nuvola si ritirò di sopra alla tenda ed ecco Maria era lebbrosa, bianca come neve; Aronne guardò Maria ed ecco era lebbrosa.</p>
  <p><sup id="toc_479">11</sup>Aronne disse a Mosè: “Signor mio, non addossarci la pena del peccato che abbiamo stoltamente commesso, <sup id="toc_480">12</sup>essa non sia come il bambino nato morto, la cui carne è già mezzo consumata quando esce dal seno della madre”. <sup id="toc_481">13</sup>Mosè gridò al Signore: “Guariscila, Dio!”. <sup id="toc_482">14</sup>Il Signore rispose a Mosè: “Se suo padre le avesse sputato in viso, non ne porterebbe essa vergogna per sette giorni? Stia dunque isolata fuori dell’accampamento sette giorni; poi vi sarà di nuovo ammessa”. <sup id="toc_483">15</sup>Maria dunque rimase isolata, fuori dell’accampamento sette giorni; il popolo non riprese il cammino, finché Maria non fu riammessa nell’accampamento. <sup id="toc_484">16</sup>Poi il popolo partì da Caserot e si accampò nel deserto di Paran.</p>
  <h3 id="toc_485">13</h3>
  <p><sup id="toc_486">1</sup>Il Signore disse a Mosè: <sup id="toc_487">2</sup>“Manda uomini a esplorare il paese di Canaan che sto per dare agli Israeliti. Mandate un uomo per ogni tribù dei loro padri; siano tutti dei loro capi”. <sup id="toc_488">3</sup>Mosè li mandò dal deserto di Paran, secondo il comando del Signore; quegli uomini erano tutti capi degli Israeliti.</p>
  <p><sup id="toc_489">4</sup>Questi erano i loro nomi: per la tribù di Ruben, Sammua figlio di Zaccur; <sup id="toc_490">5</sup>per la tribù di Simeone, Safat figlio di Cori; <sup id="toc_491">6</sup>per la tribù di Giuda, Caleb figlio di Iefunne; <sup id="toc_492">7</sup>per la tribù di Issacar, Igheal figlio di Giuseppe; per la tribù di Efraim, <sup id="toc_493">8</sup>Osea figlio di Nun; <sup id="toc_494">9</sup>per la tribù di Beniamino, Palti figlio di Rafu; <sup id="toc_495">10</sup>per la tribù di Zàbulon, Gaddiel figlio di Sodi; <sup id="toc_496">11</sup>per la tribù di Giuseppe, cioè per la tribù di Manàsse, Gaddi figlio di Susi; <sup id="toc_497">12</sup>per la tribù di Dan, Ammiel figlio di Ghemalli; <sup id="toc_498">13</sup>per la tribù di Aser, Setur figlio di Michele; <sup id="toc_499">14</sup>per la tribù di Nèftali, Nacbi figlio di Vofsi; <sup id="toc_500">15</sup>per la tribù di Gad, Gheuel figlio di Machi. <sup id="toc_501">16</sup>Questi sono i nomi degli uomini che Mosè mandò a esplorare il paese. Mosè diede ad Osea, figlio di Nun, il nome di Giosuè.</p>
  <p><sup id="toc_502">17</sup>Mosè dunque li mandò a esplorare il paese di Canaan e disse loro: “Salite attraverso il Negheb; poi salirete alla regione montana <sup id="toc_503">18</sup>e osserverete che paese sia, che popolo l’abiti, se forte o debole, se poco o molto numeroso; <sup id="toc_504">19</sup>come sia la regione che esso abita, se buona o cattiva, e come siano le città dove abita, se siano accampamenti o luoghi fortificati; <sup id="toc_505">20</sup>come sia il terreno, se fertile o sterile, se vi siano alberi o no. Siate coraggiosi e portate frutti del paese”. Era il tempo in cui cominciava a maturare l’uva.</p>
  <p><sup id="toc_506">21</sup>Quelli dunque salirono ed esplorarono il paese dal deserto di Sin, fino a Recob, in direzione di Amat. <sup id="toc_507">22</sup>Salirono attraverso il Negheb e andarono fino a Ebron, dove erano Achiman, Sesai e Talmai, figli di Anak. Ora Ebron era stata edificata sette anni prima di Tanis in Egitto. <sup id="toc_508">23</sup>Giunsero fino alla valle di Escol, dove tagliarono un tralcio con un grappolo d’uva, che portarono in due con una stanga, e presero anche melagrane e fichi.</p>
  <p><sup id="toc_509">24</sup>Quel luogo fu chiamato valle di Escol a causa del grappolo d’uva che gli Israeliti vi tagliarono.</p>
  <p><sup id="toc_510">25</sup>Alla fine di quaranta giorni tornarono dall’esplorazione del paese <sup id="toc_511">26</sup>e andarono a trovare Mosè e Aronne e tutta la comunità degli Israeliti nel deserto di Paran, a Kades; riferirono ogni cosa a loro e a tutta la comunità e mostrarono loro i frutti del paese. <sup id="toc_512">27</sup>Raccontarono: “Noi siamo arrivati nel paese dove tu ci avevi mandato ed è davvero un paese dove scorre latte e miele; ecco i suoi frutti. <sup id="toc_513">28</sup>Ma il popolo che abita il paese è potente, le città sono fortificate e immense e vi abbiamo anche visto i figli di Anak. <sup id="toc_514">29</sup>Gli Amaleciti abitano la regione del Negheb; gli Hittiti, i Gebusei e gli Amorrei le montagne; i Cananei abitano presso il mare e lungo la riva del Giordano”. <sup id="toc_515">30</sup>Caleb calmò il popolo che mormorava contro Mosè e disse: “Andiamo presto e conquistiamo il paese, perché certo possiamo riuscirvi”. <sup id="toc_516">31</sup>Ma gli uomini che vi erano andati con lui dissero: “Noi non saremo capaci di andare contro questo popolo, perché è più forte di noi”. <sup id="toc_517">32</sup>Screditarono presso gli Israeliti il paese che avevano esplorato, dicendo: “Il paese che abbiamo attraversato per esplorarlo è un paese che divora i suoi abitanti; tutta la gente che vi abbiamo notata è gente di alta statura; <sup id="toc_518">33</sup>vi abbiamo visto i giganti, figli di Anak, della razza dei giganti, di fronte ai quali ci sembrava di essere come locuste e così dovevamo sembrare a loro”.</p>
  <h3 id="toc_519">14</h3>
  <p><sup id="toc_520">1</sup>Allora tutta la comunità alzò la voce e diede in alte grida; il popolo pianse tutta quella notte. <sup id="toc_521">2</sup>Tutti gli Israeliti mormoravano contro Mosè e contro Aronne e tutta la comunità disse loro: “Oh! fossimo morti nel paese d’Egitto o fossimo morti in questo deserto! <sup id="toc_522">3</sup>E perché il Signore ci conduce in quel paese per cadere di spada? Le nostre mogli e i nostri bambini saranno preda. Non sarebbe meglio per noi tornare in Egitto?”. <sup id="toc_523">4</sup>Si dissero l’un l’altro: “Diamoci un capo e torniamo in Egitto”.</p>
  <p><sup id="toc_524">5</sup>Allora Mosè e Aronne si prostrarono a terra dinanzi a tutta la comunità riunita degli Israeliti. <sup id="toc_525">6</sup>Giosuè figlio di Nun e Caleb figlio di Iefunne, che erano fra coloro che avevano esplorato il paese, si stracciarono le vesti <sup id="toc_526">7</sup>e parlarono così a tutta la comunità degli Israeliti: “Il paese che abbiamo attraversato per esplorarlo è un paese molto buono. <sup id="toc_527">8</sup>Se il Signore ci è favorevole, ci introdurrà in quel paese e ce lo darà: è un paese dove scorre latte e miele. <sup id="toc_528">9</sup>Soltanto, non vi ribellate al Signore e non abbiate paura del popolo del paese; è pane per noi e la loro difesa li ha abbandonati mentre il Signore è con noi; non ne abbiate paura”.</p>
  <p><sup id="toc_529">10</sup>Allora tutta la comunità parlò di lapidarli; ma la Gloria del Signore apparve sulla tenda del convegno a tutti gli Israeliti. <sup id="toc_530">11</sup>Il Signore disse a Mosè: “Fino a quando mi disprezzerà questo popolo? E fino a quando non avranno fede in me, dopo tutti i miracoli che ho fatti in mezzo a loro? <sup id="toc_531">12</sup>Io lo colpirò con la peste e lo distruggerò, ma farò di te una nazione più grande e più potente di esso”.</p>
  <p><sup id="toc_532">13</sup>Mosè disse al Signore: “Ma gli Egiziani hanno saputo che tu hai fatto uscire questo popolo con la tua potenza <sup id="toc_533">14</sup>e lo hanno detto agli abitanti di questo paese. Essi hanno udito che tu, Signore, sei in mezzo a questo popolo, e ti mostri loro faccia a faccia, che la tua nube si ferma sopra di loro e che cammini davanti a loro di giorno in una colonna di nube e di notte in una colonna di fuoco. <sup id="toc_534">15</sup>Ora se fai perire questo popolo come un solo uomo, le nazioni che hanno udito la tua fama, diranno: <sup id="toc_535">16</sup>Siccome il Signore non è stato in grado di far entrare questo popolo nel paese che aveva giurato di dargli, li ha ammazzati nel deserto. <sup id="toc_536">17</sup>Ora si mostri grande la potenza del mio Signore, perché tu hai detto: <sup id="toc_537">18</sup>Il Signore è lento all’ira e grande in bontà, perdona la colpa e la ribellione, ma non lascia senza punizione; castiga la colpa dei padri nei figli fino alla terza e alla quarta generazione. <sup id="toc_538">19</sup>Perdona l’iniquità di questo popolo, secondo la grandezza della tua bontà, così come hai perdonato a questo popolo dall’Egitto fin qui”.</p>
  <p><sup id="toc_539">20</sup>Il Signore disse: “Io perdono come tu hai chiesto; <sup id="toc_540">21</sup>ma, per la mia vita, com’è vero che tutta la terra sarà piena della gloria del Signore, <sup id="toc_541">22</sup>tutti quegli uomini che hanno visto la mia gloria e i prodigi compiuti da me in Egitto e nel deserto e tuttavia mi hanno messo alla prova già dieci volte e non hanno obbedito alla mia voce, <sup id="toc_542">23</sup>certo non vedranno il paese che ho giurato di dare ai loro padri. Nessuno di quelli che mi hanno disprezzato lo vedrà; <sup id="toc_543">24</sup>ma il mio servo Caleb che è stato animato da un altro spirito e mi ha seguito fedelmente io lo introdurrò nel paese dove è andato; la sua stirpe lo possiederà. <sup id="toc_544">25</sup>Gli Amaleciti e i Cananei abitano nella valle; domani tornate indietro, incamminatevi verso il deserto, per la via del Mare Rosso”.</p>
  <p><sup id="toc_545">26</sup>Il Signore disse ancora a Mosè e ad Aronne: <sup id="toc_546">27</sup>“Fino a quando sopporterò io questa comunità malvagia che mormora contro di me? Io ho udito le lamentele degli Israeliti contro di me. <sup id="toc_547">28</sup>Riferisci loro: Per la mia vita, dice il Signore, io vi farò quello che ho sentito dire da voi. <sup id="toc_548">29</sup>I vostri cadaveri cadranno in questo deserto. Nessuno di voi, di quanti siete stati registrati dall’età di venti anni in su e avete mormorato contro di me, <sup id="toc_549">30</sup>potrà entrare nel paese nel quale ho giurato di farvi abitare, se non Caleb, figlio di Iefunne, e Giosuè figlio di Nun. <sup id="toc_550">31</sup>I vostri bambini, dei quali avete detto che sarebbero diventati una preda di guerra, quelli ve li farò entrare; essi conosceranno il paese che voi avete disprezzato. <sup id="toc_551">32</sup>Ma i vostri cadaveri cadranno in questo deserto. <sup id="toc_552">33</sup>I vostri figli saranno nòmadi nel deserto per quarant’anni e porteranno il peso delle vostre infedeltà, finché i vostri cadaveri siano tutti quanti nel deserto. <sup id="toc_553">34</sup>Secondo il numero dei giorni che avete impiegato per esplorare il paese, quaranta giorni, sconterete le vostre iniquità per quarant’anni, un anno per ogni giorno e conoscerete la mia ostilità. <sup id="toc_554">35</sup>Io, il Signore, ho parlato. Così agirò con tutta questa comunità malvagia che si è riunita contro di me: in questo deserto saranno annientati e qui moriranno”.</p>
  <p><sup id="toc_555">36</sup>Gli uomini che Mosè aveva mandati a esplorare il paese e che, tornati, avevano fatto mormorare tutta la comunità contro di lui diffondendo il discredito sul paese, <sup id="toc_556">37</sup>quegli uomini che avevano propagato cattive voci su quel paese, morirono colpiti da un flagello, davanti al Signore. <sup id="toc_557">38</sup>Ma di quelli che erano andati a esplorare il paese rimasero vivi Giosuè, figlio di Nun, e Caleb, figlio di Iefunne.</p>
  <p><sup id="toc_558">39</sup>Mosè riferì quelle parole a tutti gli Israeliti; il popolo ne fu molto turbato. <sup id="toc_559">40</sup>La mattina si alzarono presto per salire verso la cima del monte, dicendo: “Eccoci qua; noi saliremo al luogo del quale il Signore ha detto che noi abbiamo peccato”. <sup id="toc_560">41</sup>Ma Mosè disse: “Perché trasgredite l’ordine del Signore? La cosa non vi riuscirà. <sup id="toc_561">42</sup>Poiché il Signore non è in mezzo a voi, non salite perché non siate sconfitti dai vostri nemici! <sup id="toc_562">43</sup>Perché di fronte a voi stanno gli Amaleciti e i Cananei e voi cadrete di spada; perché avete abbandonato il Signore, il Signore non sarà con voi”. <sup id="toc_563">44</sup>Si ostinarono a salire verso la cima del monte, ma l’arca dell’alleanza del Signore e Mosè non si mossero dall’accampamento. <sup id="toc_564">45</sup>Allora gli Amaleciti e i Cananei che abitavano su quel monte scesero, li batterono e ne fecero strage fino a Corma.</p>
  <h3 id="toc_565">15</h3>
  <p><sup id="toc_566">1</sup>Il Signore disse a Mosè: <sup id="toc_567">2</sup>“Parla agli Israeliti e riferisci loro: Quando sarete entrati nel paese che dovrete abitare e che io vi dò <sup id="toc_568">3</sup>e offrirete al Signore un sacrificio consumato dal fuoco, olocausto o sacrificio per soddisfare un voto, o per un’offerta volontaria, o nelle vostre solennità, per fare un profumo soave per il Signore con il vostro bestiame grosso o minuto, <sup id="toc_569">4</sup>colui che presenterà l’offerta al Signore, offrirà in oblazione un decimo di <i>efa</i>
di fior di farina intrisa in un quarto di <i>hin</i>
di olio. <sup id="toc_570">5</sup>Farai una libazione di un quarto di <i>hin</i>
di vino oltre l’olocausto o sacrificio per ogni agnello. <sup id="toc_571">6</sup>Se è per un ariete, offrirai in oblazione due decimi di <i>efa</i>
di fior di farina con un terzo di <i>hin</i>
di olio <sup id="toc_572">7</sup>e farai una libazione di un terzo di <i>hin</i>
di vino come offerta di odore soave in onore del Signore. <sup id="toc_573">8</sup>Se offri un giovenco in olocausto o in sacrificio per soddisfare un voto o in sacrificio di comunione al Signore, <sup id="toc_574">9</sup>oltre il giovenco si offrirà, in oblazione, tre decimi di <i>efa</i>
di fior di farina intrisa in mezzo <i>hin</i>
di olio <sup id="toc_575">10</sup>e farai una libazione di un mezzo <i>hin</i>
di vino; è un sacrificio consumato dal fuoco, soave profumo per il Signore. <sup id="toc_576">11</sup>Così si farà per ogni bue, per ogni ariete, per ogni agnello o capretto. <sup id="toc_577">12</sup>Qualunque sia il numero degli animali che immolerete, farete così per ciascuna vittima. <sup id="toc_578">13</sup>Quanti sono nativi del paese faranno così, quando offriranno un sacrificio consumato dal fuoco, soave profumo per il Signore. <sup id="toc_579">14</sup>Se uno straniero che soggiorna da voi o chiunque dimorerà in mezzo a voi in futuro, offrirà un sacrificio con il fuoco, soave profumo per il Signore, farà come fate voi. <sup id="toc_580">15</sup>Vi sarà una sola legge per tutta la comunità, per voi e per lo straniero che soggiorna in mezzo a voi; sarà una legge perenne, di generazione in generazione; come siete voi, così sarà lo straniero davanti al Signore. <sup id="toc_581">16</sup>Ci sarà una stessa legge e uno stesso rito per voi e per lo straniero che soggiorna presso di voi”.</p>
  <p><sup id="toc_582">17</sup>Il Signore disse ancora a Mosè: <sup id="toc_583">18</sup>“Parla agli Israeliti e riferisci loro. Quando sarete arrivati nel paese dove io vi conduco <sup id="toc_584">19</sup>e mangerete il pane di quel paese, ne preleverete un’offerta da presentare al Signore. <sup id="toc_585">20</sup>Delle primizie della vostra madia, metterete da parte una focaccia come offerta da elevare secondo il rito, la preleverete come si preleva dall’aia l’offerta che si fa con il rito di elevazione. <sup id="toc_586">21</sup>Delle primizie della vostra madia darete al Signore una parte come offerta che si fa elevandola, di generazione in generazione.</p>
  <p><sup id="toc_587">22</sup>Se avrete mancato per inavvertenza e non avrete osservato tutti questi comandi che il Signore ha dati a Mosè, <sup id="toc_588">23</sup>quanto il Signore vi ha comandato per mezzo di Mosè, dal giorno in cui il Signore vi ha dato comandi e in seguito, nelle vostre successive generazioni, <sup id="toc_589">24</sup>se il peccato è stato commesso per inavvertenza da parte della comunità, senza che la comunità se ne sia accorta, tutta la comunità offrirà un giovenco come olocausto di soave profumo per il Signore, con la sua oblazione e la sua libazione secondo il rito, e un capro come sacrificio espiatorio. <sup id="toc_590">25</sup>Il sacerdote farà il rito espiatorio per tutta la comunità degli Israeliti e sarà loro perdonato; infatti si tratta di un peccato commesso per inavvertenza ed essi hanno portato l’offerta, il sacrificio fatto in onore del Signore mediante il fuoco e il loro sacrificio espiatorio davanti al Signore, a causa della loro inavvertenza. <sup id="toc_591">26</sup>Sarà perdonato a tutta la comunità degli Israeliti e allo straniero che soggiorna in mezzo a loro, perché tutto il popolo ha peccato per inavvertenza. <sup id="toc_592">27</sup>Se è una persona sola che ha peccato per inavvertenza, offra una capra di un anno come sacrificio espiatorio. <sup id="toc_593">28</sup>Il sacerdote farà il rito espiatorio davanti al Signore per la persona che avrà mancato commettendo un peccato per inavvertenza; quando avrà fatto l’espiazione per essa, le sarà perdonato. <sup id="toc_594">29</sup>Si tratti di un nativo del paese tra gli Israeliti o di uno straniero che soggiorna in mezzo a voi, avrete un’unica legge per colui che pecca per inavvertenza.</p>
  <p><sup id="toc_595">30</sup>Ma la persona che agisce con deliberazione, nativo del paese o straniero, insulta il Signore; essa sarà eliminata dal suo popolo. <sup id="toc_596">31</sup>Poiché ha disprezzato la parola del Signore e ha violato il suo comando, quella persona dovrà essere eliminata; porterà il peso della sua colpa”.</p>
  <p><sup id="toc_597">32</sup>Mentre gli Israeliti erano nel deserto, trovarono un uomo che raccoglieva legna in giorno di sabato. <sup id="toc_598">33</sup>Quelli che l’avevano trovato a raccogliere legna, lo condussero a Mosè, ad Aronne e a tutta la comunità. <sup id="toc_599">34</sup>Lo misero sotto sorveglianza, perché non era stato ancora stabilito che cosa gli si dovesse fare. <sup id="toc_600">35</sup>Il Signore disse a Mosè: “Quell’uomo deve essere messo a morte; tutta la comunità lo lapiderà fuori dell’accampamento”. <sup id="toc_601">36</sup>Tutta la comunità lo condusse fuori dell’accampamento e lo lapidò; quegli morì secondo il comando che il Signore aveva dato a Mosè.</p>
  <p><sup id="toc_602">37</sup>Il Signore aggiunse a Mosè: <sup id="toc_603">38</sup>“Parla agli Israeliti e ordina loro che si facciano, di generazione in generazione, fiocchi agli angoli delle loro vesti e che mettano al fiocco di ogni angolo un cordone di porpora viola. <sup id="toc_604">39</sup>Avrete tali fiocchi e, quando li guarderete, vi ricorderete di tutti i comandi del Signore per metterli in pratica; non andrete vagando dietro il vostro cuore e i vostri occhi, seguendo i quali vi prostituite. <sup id="toc_605">40</sup>Così vi ricorderete di tutti i miei comandi, li metterete in pratica e sarete santi per il vostro Dio. <sup id="toc_606">41</sup>Io sono il Signore vostro Dio, che vi ho fatti uscire dal paese di Egitto per essere il vostro Dio. Io sono il Signore vostro Dio”.</p>
  <h3 id="toc_607">16</h3>
  <p><sup id="toc_608">1</sup>Ora Core figlio di Izear, figlio di Keat, figlio di Levi, e Datan e Abiram, figli di Eliab, figlio di Pallu, figlio di Ruben, <sup id="toc_609">2</sup>presero altra gente e insorsero contro Mosè, con duecentocinquanta uomini tra gli Israeliti, capi della comunità, membri del consiglio, uomini stimati; <sup id="toc_610">3</sup>radunatisi contro Mosè e contro Aronne, dissero loro: “Basta! Tutta la comunità, tutti sono santi e il Signore è in mezzo a loro; perché dunque vi innalzate sopra l’assemblea del Signore?”.</p>
  <p><sup id="toc_611">4</sup>Quando Mosè ebbe udito questo, si prostrò con la faccia a terra; <sup id="toc_612">5</sup>poi disse a Core e a tutta la gente che era con lui: “Domani mattina il Signore farà conoscere chi è suo e chi è santo e se lo farà avvicinare: farà avvicinare a sé colui che egli avrà scelto. <sup id="toc_613">6</sup>Fate questo: prendete gli incensieri tu e tutta la gente che è con te; <sup id="toc_614">7</sup>domani vi metterete il fuoco e porrete profumo aromatico davanti al Signore; colui che il Signore avrà scelto sarà santo. Basta, figli di Levi!”. <sup id="toc_615">8</sup>Mosè disse poi a Core: “Ora ascoltate, figli di Levi! <sup id="toc_616">9</sup>È forse poco per voi che il Dio d’Israele vi abbia segregati dalla comunità d’Israele e vi abbia fatti avvicinare a sé per prestare servizio nella Dimora del Signore e per tenervi davanti alla comunità, esercitando per essa il vostro ministero? <sup id="toc_617">10</sup>Egli vi ha fatti avvicinare a sé, te e tutti i tuoi fratelli figli di Levi con te e ora pretendete anche il sacerdozio? <sup id="toc_618">11</sup>Per questo tu e tutta la gente che è con te siete convenuti contro il Signore! E chi è Aronne perché vi mettiate a mormorare contro di lui?”.</p>
  <p><sup id="toc_619">12</sup>Poi Mosè mandò a chiamare Datan e Abiram, figli di Eliab; ma essi dissero: “Noi non verremo. <sup id="toc_620">13</sup>È forse poco per te l’averci fatti partire da un paese dove scorre latte e miele per farci morire nel deserto, perché tu voglia fare il nostro capo e dominare su di noi? <sup id="toc_621">14</sup>Non ci hai davvero condotti in un paese dove scorre latte e miele, né ci hai dato il possesso di campi e di vigne! Credi tu di poter privare degli occhi questa gente? Noi non verremo”. <sup id="toc_622">15</sup>Allora Mosè si adirò molto e disse al Signore: “Non gradire la loro oblazione; io non ho preso da costoro neppure un asino e non ho fatto torto ad alcuno di loro”.</p>
  <p><sup id="toc_623">16</sup>Mosè disse a Core: “Tu e tutta la tua gente trovatevi domani davanti al Signore: tu e loro con Aronne; <sup id="toc_624">17</sup>ciascuno di voi prenda l’incensiere, vi metta il profumo aromatico e porti ciascuno il suo incensiere davanti al Signore: duecentocinquanta incensieri. Anche tu e Aronne; ciascuno prenda un incensiere”. <sup id="toc_625">18</sup>Essi dunque presero ciascuno un incensiere, vi misero il fuoco, vi posero profumo aromatico e si fermarono all’ingresso della tenda del convegno; lo stesso fecero Mosè e Aronne.</p>
  <p><sup id="toc_626">19</sup>Core convocò tutta la comunità presso Mosè e Aronne all’ingresso della tenda del convegno; la gloria del Signore apparve a tutta la comunità. <sup id="toc_627">20</sup>Il Signore disse a Mosè e ad Aronne: <sup id="toc_628">21</sup>“Allontanatevi da questa comunità e io li consumerò in un istante”. <sup id="toc_629">22</sup>Ma essi, prostratisi con la faccia a terra, dissero: “Dio, Dio degli spiriti di ogni essere vivente! Un uomo solo ha peccato e ti vorresti adirare contro tutta la comunità?”. <sup id="toc_630">23</sup>Il Signore disse a Mosè: <sup id="toc_631">24</sup>“Parla alla comunità e ordinale: Ritiratevi dalle vicinanze della dimora di Core, Datan e Abiram”.</p>
  <p><sup id="toc_632">25</sup>Mosè si alzò e andò da Datan e da Abiram; gli anziani di Israele lo seguirono. <sup id="toc_633">26</sup>Egli disse alla comunità: “Allontanatevi dalle tende di questi uomini empi e non toccate nulla di ciò che è loro, perché non periate a causa di tutti i loro peccati”. <sup id="toc_634">27</sup>Così quelli si ritirarono dal luogo dove stavano Core, Datan e Abiram. Datan e Abiram uscirono e si fermarono all’ingresso delle loro tende con le mogli, i figli e i bambini.</p>
  <p><sup id="toc_635">28</sup>Mosè disse: “Da questo saprete che il Signore mi ha mandato per fare tutte queste opere e che io non ho agito di mia iniziativa. <sup id="toc_636">29</sup>Se questa gente muore come muoiono tutti gli uomini, se la loro sorte è la sorte comune a tutti gli uomini, il Signore non mi ha mandato; <sup id="toc_637">30</sup>ma se il Signore fa una cosa meravigliosa, se la terra spalanca la bocca e li ingoia con quanto appartiene loro e se essi scendono vivi agli inferi, allora saprete che questi uomini hanno disprezzato il Signore”. <sup id="toc_638">31</sup>Come egli ebbe finito di pronunciare tutte queste parole, il suolo si profondò sotto i loro piedi, <sup id="toc_639">32</sup>la terra spalancò la bocca e li inghiottì: essi e le loro famiglie, con tutta la gente che apparteneva a Core e tutta la loro roba. <sup id="toc_640">33</sup>Scesero vivi agli inferi essi e quanto loro apparteneva; la terra li ricoprì ed essi scomparvero dall’assemblea. <sup id="toc_641">34</sup>Tutto Israele che era attorno ad essi fuggì alle loro grida; perché dicevano: “La terra non inghiottisca anche noi!”.</p>
  <p><sup id="toc_642">35</sup>Un fuoco uscì dalla presenza del Signore e divorò i duecentocinquanta uomini, che offrivano l’incenso.</p>
  <h3 id="toc_643">17</h3>
  <p><sup id="toc_644">1</sup>Poi il Signore disse a Mosè: <sup id="toc_645">2</sup>“Di’ a Eleazaro, figlio del sacerdote Aronne, di tirar fuori gli incensieri dall’incendio e di disperdere qua e là il fuoco, perché quelli sono sacri; <sup id="toc_646">3</sup>degli incensieri di quegli uomini, che hanno peccato al prezzo della loro vita, si facciano tante lamine battute per rivestirne l’altare, poiché sono stati presentati davanti al Signore e quindi sono sacri; saranno un monito per gli Israeliti”. <sup id="toc_647">4</sup>Il sacerdote Eleazaro prese gli incensieri di rame presentati dagli uomini che erano stati arsi; furono ridotti in lamine per rivestirne l’altare, <sup id="toc_648">5</sup>perché servano da memoriale agli Israeliti: nessun estraneo che non sia della discendenza di Aronne si accosti a bruciare incenso davanti al Signore e abbia la sorte di Core e di quelli che erano con lui. Eleazaro fece come il Signore gli aveva ordinato per mezzo di Mosè.</p>
  <p><sup id="toc_649">6</sup>Il giorno dopo tutta la comunità degli Israeliti mormorò contro Mosè e Aronne dicendo: “Voi avete fatto morire il popolo del Signore”. <sup id="toc_650">7</sup>Come la comunità si radunava contro Mosè e contro Aronne, gli Israeliti si volsero verso la tenda del convegno; ed ecco la nube la ricoprì e apparve la gloria del Signore. <sup id="toc_651">8</sup>Mosè e Aronne vennero davanti alla tenda del convegno. <sup id="toc_652">9</sup>Il Signore disse a Mosè: <sup id="toc_653">10</sup>“Allontanatevi da questa comunità e io li consumerò in un istante”. Ma essi si prostrarono con la faccia a terra. <sup id="toc_654">11</sup>Mosè disse ad Aronne: “Prendi l’incensiere, mettici il fuoco preso dall’altare, ponici sopra l’incenso; portalo presto in mezzo alla comunità e fa’ il rito espiatorio per essi; poiché l’ira del Signore è divampata, il flagello è già cominciato”. <sup id="toc_655">12</sup>Aronne prese l’incensiere, come Mosè aveva detto, corse in mezzo all’assemblea; ecco il flagello era già cominciato in mezzo al popolo; mise l’incenso nel braciere e fece il rito espiatorio per il popolo. <sup id="toc_656">13</sup>Si fermò tra i morti e i vivi e il flagello fu arrestato. <sup id="toc_657">14</sup>Ora quelli che morirono di quel flagello furono quattordicimilasettecento, oltre quelli che morirono per il fatto di Core. <sup id="toc_658">15</sup>Aronne tornò da Mosè all’ingresso della tenda del convegno: il flagello era stato fermato.</p>
  <p><sup id="toc_659">16</sup>Poi il Signore disse a Mosè: <sup id="toc_660">17</sup>“Parla agli Israeliti e fatti dare da loro dei bastoni, uno per ogni loro casato paterno: cioè dodici bastoni da parte di tutti i loro capi secondo i loro casati paterni; scriverai il nome di ognuno sul suo bastone, <sup id="toc_661">18</sup>scriverai il nome di Aronne sul bastone di Levi, poiché ci sarà un bastone per ogni capo dei loro casati paterni. <sup id="toc_662">19</sup>Riporrai quei bastoni nella tenda del convegno, davanti alla testimonianza, dove io sono solito darvi convegno. <sup id="toc_663">20</sup>L’uomo che io avrò scelto sarà quello il cui bastone fiorirà e così farò cessare davanti a me le mormorazioni che gli Israeliti fanno contro di voi”.</p>
  <p><sup id="toc_664">21</sup>Mosè parlò agli Israeliti e tutti i loro capi gli diedero un bastone ciascuno, secondo i loro casati paterni, cioè dodici bastoni; il bastone di Aronne era in mezzo ai loro bastoni. <sup id="toc_665">22</sup>Mosè ripose quei bastoni davanti al Signore nella tenda della testimonianza. <sup id="toc_666">23</sup>Il giorno dopo, Mosè entrò nella tenda della testimonianza ed ecco il bastone di Aronne per il casato di Levi era fiorito: aveva prodotto germogli, aveva fatto sbocciare fiori e maturato mandorle. <sup id="toc_667">24</sup>Allora Mosè tolse tutti i bastoni dalla presenza del Signore e li portò a tutti gli Israeliti; essi li videro e presero ciascuno il suo bastone.</p>
  <p><sup id="toc_668">25</sup>Il Signore disse a Mosè: “Riporta il bastone di Aronne davanti alla Testimonianza, perché sia conservato come un monito per i ribelli e si ponga fine alle loro mormorazioni contro di me ed essi non ne muoiano”. <sup id="toc_669">26</sup>Mosè fece come il Signore gli aveva comandato.</p>
  <p><sup id="toc_670">27</sup>Gli Israeliti dissero a Mosè: “Ecco, moriamo, siamo perduti, siamo tutti perduti! <sup id="toc_671">28</sup>Chiunque si accosta alla Dimora del Signore muore; dovremo morire tutti?”.</p>
  <h3 id="toc_672">18</h3>
  <p><sup id="toc_673">1</sup>Il Signore disse ad Aronne: “Tu, i tuoi figli e la casa di tuo padre con te porterete il peso delle iniquità commesse nel santuario; tu e i tuoi figli porterete il peso delle iniquità commesse nell’esercizio del vostro sacerdozio. <sup id="toc_674">2</sup>Anche i tuoi fratelli, la tribù di Levi, la tribù di tuo padre, farai accostare a te, perché ti siano accanto e ti servano quando tu e i tuoi figli con te sarete davanti alla tenda della testimonianza. <sup id="toc_675">3</sup>Essi staranno al tuo servizio e al servizio di tutta la tenda; soltanto non si accosteranno agli arredi del santuario né all’altare, perché non moriate gli uni e gli altri. <sup id="toc_676">4</sup>Essi saranno accanto a te e saranno addetti alla custodia della tenda del convegno per tutto il servizio della tenda e nessun estraneo si accosterà a voi. <sup id="toc_677">5</sup>Voi sarete addetti alla custodia del santuario e dell’altare, perché non vi sia più ira contro gli Israeliti. <sup id="toc_678">6</sup>Quanto a me, ecco, io ho preso i vostri fratelli, i leviti, tra gli Israeliti; dati al Signore, essi sono rimessi in dono a voi per prestare servizio nella tenda del convegno. <sup id="toc_679">7</sup>Tu e i tuoi figli con te eserciterete il vostro sacerdozio per quanto riguarda l’altare ciò che è oltre il velo; compirete il vostro ministero. Io vi dò l’esercizio del sacerdozio come un dono; l’estraneo che si accosterà sarà messo a morte”.</p>
  <p><sup id="toc_680">8</sup>Il Signore disse ancora ad Aronne: “Ecco, io ti dò il diritto a tutte le cose consacrate dagli Israeliti, cioè a quelle che mi sono offerte per elevazione: io le dò a te e ai tuoi figli, come diritto della tua unzione, per legge perenne. <sup id="toc_681">9</sup>Questo ti apparterrà fra le cose santissime, fra le loro offerte consumate dal fuoco: ogni oblazione, ogni sacrificio espiatorio e ogni sacrificio di riparazione che mi presenteranno; sono tutte cose santissime che apparterranno a te e ai tuoi figli. <sup id="toc_682">10</sup>Le mangerai in luogo santissimo; ne mangerà ogni maschio; le tratterai come cose sante. <sup id="toc_683">11</sup>Questo ancora ti apparterrà: i doni che gli Israeliti presenteranno con l’elevazione e tutte le loro offerte fatte con il rito di agitazione; io le dò a te, ai tuoi figli e alle tue figlie con te per legge perenne. Chiunque sarà mondo in casa tua ne potrà mangiare. <sup id="toc_684">12</sup>Ti dò anche tutte le primizie che al Signore offriranno: il meglio dell’olio, il meglio del mosto e del grano. <sup id="toc_685">13</sup>Le primizie di quanto produrrà la loro terra che essi presenteranno al Signore saranno tue. Chiunque sarà mondo in casa tua ne potrà mangiare. <sup id="toc_686">14</sup>Quanto sarà consacrato per voto di sterminio in Israele sarà tuo. <sup id="toc_687">15</sup>Ogni essere che nasce per primo da ogni essere vivente, offerto al Signore, così degli uomini come degli animali, sarà tuo; però farai riscattare il primogenito dell’uomo e farai anche riscattare il primo nato di un animale immondo. <sup id="toc_688">16</sup>Quanto al riscatto, li farai riscattare dall’età di un mese, secondo la stima di cinque sicli d’argento, in base al siclo del santuario, che è di venti <i>ghera</i>. <sup id="toc_689">17</sup>Ma non farai riscattare il primo nato della vacca, né il primo nato della pecora, né il primo nato della capra; sono cosa sacra; verserai il loro sangue sull’altare e brucerai le loro parti grasse come sacrificio consumato dal fuoco, soave profumo per il Signore. <sup id="toc_690">18</sup>La loro carne sarà tua; sarà tua come il petto dell’offerta che si fa con la agitazione rituale e come la coscia destra. <sup id="toc_691">19</sup>Io dò a te, ai tuoi figli e alle tue figlie con te, per legge perenne, tutte le offerte di cose sante che gli Israeliti presenteranno al Signore con il rito dell’elevazione. È un’alleanza inviolabile, perenne, davanti al Signore, per te e per la tua discendenza con te”.</p>
  <p><sup id="toc_692">20</sup>Il Signore disse ad Aronne: “Tu non avrai alcun possesso nel loro paese e non ci sarà parte per te in mezzo a loro; io sono la tua parte e il tuo possesso in mezzo agli Israeliti. <sup id="toc_693">21</sup>Ai figli di Levi io dò in possesso tutte le decime in Israele per il servizio che fanno, il servizio della tenda del convegno. <sup id="toc_694">22</sup>Gli Israeliti non si accosteranno più alla tenda del convegno per non caricarsi di un peccato che li farebbe morire. <sup id="toc_695">23</sup>Ma il servizio nella tenda del convegno lo faranno soltanto i leviti; essi porteranno il peso della loro responsabilità; sarà una legge perenne, di generazione in generazione; non possiederanno nulla tra gli Israeliti; <sup id="toc_696">24</sup>poiché io dò in possesso ai leviti le decime che gli Israeliti presenteranno al Signore come offerta fatta con il rito di elevazione; per questo dico di loro: Non possiederanno nulla tra gli Israeliti”.</p>
  <p><sup id="toc_697">25</sup>Il Signore disse a Mosè: <sup id="toc_698">26</sup>“Parlerai inoltre ai leviti e dirai loro: Quando riceverete dagli Israeliti le decime che io vi dò per conto loro in vostro possesso, ne preleverete un’offerta secondo la rituale elevazione da fare al Signore: una decima della decima; <sup id="toc_699">27</sup>l’offerta che avrete prelevata vi sarà calcolata come il grano che viene dall’aia e come il mosto che esce dal torchio. <sup id="toc_700">28</sup>Così anche voi preleverete un’offerta per il Signore da tutte le decime che riceverete dagli Israeliti e darete al sacerdote Aronne l’offerta che avrete prelevato per il Signore. <sup id="toc_701">29</sup>Da tutte le cose che vi saranno concesse preleverete tutte le offerte per il Signore; di tutto ciò che vi sarà di meglio preleverete quel tanto che è da consacrare. <sup id="toc_702">30</sup>Dirai loro: Quando ne avrete prelevato il meglio, quel che rimane sarà calcolato come il provento dell’aia e come il provento del torchio. <sup id="toc_703">31</sup>Lo potrete mangiare in qualunque luogo, voi e le vostre famiglie, perché è il vostro salario in cambio del vostro servizio nella tenda del convegno. <sup id="toc_704">32</sup>Così non sarete rei di alcun peccato, perché ne avrete messa da parte la parte migliore; non profanerete le cose sante degli Israeliti; così non morirete”.</p>
  <h3 id="toc_705">19</h3>
  <p><sup id="toc_706">1</sup>Il Signore disse ancora a Mosè e ad Aronne: <sup id="toc_707">2</sup>“Questa è una disposizione della legge che il Signore ha prescritta: Ordina agli Israeliti che ti portino una giovenca rossa, senza macchia, senza difetti, e che non abbia mai portato il giogo. <sup id="toc_708">3</sup>La darete al sacerdote Eleazaro, che la condurrà fuori del campo e la farà immolare in sua presenza. <sup id="toc_709">4</sup>Il sacerdote Eleazaro prenderà con il dito il sangue della giovenca e ne farà sette volte l’aspersione davanti alla tenda del convegno; <sup id="toc_710">5</sup>poi si brucerà la giovenca sotto i suoi occhi; se ne brucerà la pelle, la carne e il sangue con gli escrementi. <sup id="toc_711">6</sup>Il sacerdote prenderà legno di cedro, issòpo, colore scarlatto e getterà tutto nel fuoco che consuma la giovenca. <sup id="toc_712">7</sup>Poi il sacerdote laverà le sue vesti e farà un bagno al suo corpo nell’acqua; quindi rientrerà nel campo e il sacerdote rimarrà in stato d’immondezza fino alla sera. <sup id="toc_713">8</sup>Colui che avrà bruciato la giovenca si laverà le vesti nell’acqua, farà un bagno al suo corpo nell’acqua e sarà immondo fino alla sera. <sup id="toc_714">9</sup>Un uomo mondo raccoglierà le ceneri della giovenca e le depositerà fuori del campo in luogo mondo, dove saranno conservate per la comunità degli Israeliti per l’acqua di purificazione: è un rito espiatorio. <sup id="toc_715">10</sup>Colui che avrà raccolto le ceneri della giovenca si laverà le vesti e sarà immondo fino alla sera. Questa sarà una legge perenne per gli Israeliti e per lo straniero che soggiornerà presso di loro.</p>
  <p><sup id="toc_716">11</sup>Chi avrà toccato un cadavere umano sarà immondo per sette giorni. <sup id="toc_717">12</sup>Quando uno si sarà purificato con quell’acqua il terzo e il settimo giorno, sarà mondo; ma se non si purifica il terzo e il settimo giorno, non sarà mondo. <sup id="toc_718">13</sup>Chiunque avrà toccato un cadavere, cioè il corpo di una persona umana morta, e non si sarà purificato, avrà profanato la Dimora del Signore e sarà sterminato da Israele. Siccome l’acqua di purificazione non è stata spruzzata su di lui, egli è in stato di immondezza; ha ancora addosso l’immondezza.</p>
  <p><sup id="toc_719">14</sup>Questa è la legge per quando un uomo muore in una tenda: chiunque entrerà nella tenda e chiunque sarà nella tenda sarà immondo per sette giorni. <sup id="toc_720">15</sup>Ogni vaso scoperto, sul quale non sia un coperchio o una legatura, sarà immondo. <sup id="toc_721">16</sup>Chiunque per i campi avrà toccato un uomo ucciso di spada o morto di morte naturale o un osso d’uomo o un sepolcro sarà immondo per sette giorni.</p>
  <p><sup id="toc_722">17</sup>Per colui che sarà divenuto immondo si prenderà la cenere della vittima bruciata per l’espiazione e vi si verserà sopra l’acqua viva, in un vaso; <sup id="toc_723">18</sup>poi un uomo mondo prenderà issòpo, lo intingerà nell’acqua e ne spruzzerà la tenda, tutti gli arredi e tutte le persone che vi stanno e colui che ha toccato l’osso o l’ucciso o chi è morto di morte naturale o il sepolcro. <sup id="toc_724">19</sup>L’uomo mondo spruzzerà l’immondo il terzo giorno e il settimo giorno e lo purificherà il settimo giorno; poi colui che è stato immondo si sciacquerà le vesti, si laverà con l’acqua e diventerà mondo alla sera. <sup id="toc_725">20</sup>Ma colui che, divenuto immondo, non si purificherà, sarà eliminato dalla comunità, perché ha contaminato il santuario del Signore e l’acqua della purificazione non è stata spruzzata su di lui; è immondo. <sup id="toc_726">21</sup>Sarà per loro una legge perenne. Colui che avrà spruzzato l’acqua di purificazione si laverà le vesti; chi avrà toccato l’acqua di purificazione sarà immondo fino alla sera. <sup id="toc_727">22</sup>Quanto l’immondo avrà toccato sarà immondo; chi lo avrà toccato sarà immondo fino alla sera”.</p>
  <h3 id="toc_728">20</h3>
  <p><sup id="toc_729">1</sup>Ora tutta la comunità degli Israeliti arrivò al deserto di Sin il primo mese e il popolo si fermò a Kades. Qui morì e fu sepolta Maria.</p>
  <p><sup id="toc_730">2</sup>Mancava l’acqua per la comunità: ci fu un assembramento contro Mosè e contro Aronne. <sup id="toc_731">3</sup>Il popolo ebbe una lite con Mosè, dicendo: “Magari fossimo morti quando morirono i nostri fratelli davanti al Signore! <sup id="toc_732">4</sup>Perché avete condotto la comunità del Signore in questo deserto per far morire noi e il nostro bestiame? <sup id="toc_733">5</sup>E perché ci avete fatti uscire dall’Egitto per condurci in questo luogo inospitale? Non è un luogo dove si possa seminare, non ci sono fichi, non vigne, non melograni e non c’è acqua da bere”.</p>
  <p><sup id="toc_734">6</sup>Allora Mosè e Aronne si allontanarono dalla comunità per recarsi all’ingresso della tenda del convegno; si prostrarono con la faccia a terra e la gloria del Signore apparve loro. <sup id="toc_735">7</sup>Il Signore disse a Mosè: <sup id="toc_736">8</sup>“Prendi il bastone e tu e tuo fratello Aronne convocate la comunità e alla loro presenza parlate a quella roccia, ed essa farà uscire l’acqua; tu farai sgorgare per loro l’acqua dalla roccia e darai da bere alla comunità e al suo bestiame”.</p>
  <p><sup id="toc_737">9</sup>Mosè dunque prese il bastone che era davanti al Signore, come il Signore gli aveva ordinato. <sup id="toc_738">10</sup>Mosè e Aronne convocarono la comunità davanti alla roccia e Mosè disse loro: “Ascoltate, o ribelli: vi faremo noi forse uscire acqua da questa roccia?”. <sup id="toc_739">11</sup>Mosè alzò la mano, percosse la roccia con il bastone due volte e ne uscì acqua in abbondanza; ne bevvero la comunità e tutto il bestiame.</p>
  <p><sup id="toc_740">12</sup>Ma il Signore disse a Mosè e ad Aronne: “Poiché non avete avuto fiducia in me per dar gloria al mio santo nome agli occhi degli Israeliti, voi non introdurrete questa comunità nel paese che io le dò”. <sup id="toc_741">13</sup>Queste sono le acque di Mèriba, dove gli Israeliti contesero con il Signore e dove Egli si dimostrò santo in mezzo a loro.</p>
  <p><sup id="toc_742">14</sup>Mosè mandò da Kades messaggeri al re di Edom per dirgli: “Dice Israele tuo fratello: Tu sai tutte le tribolazioni che ci sono avvenute: <sup id="toc_743">15</sup>come i nostri padri scesero in Egitto e noi in Egitto dimorammo per lungo tempo e gli Egiziani maltrattarono noi e i nostri padri. <sup id="toc_744">16</sup>Noi gridammo al Signore ed egli udì la nostra voce e mandò un angelo e ci fece uscire dall’Egitto; eccoci ora in Kades, che è città ai tuoi estremi confini. <sup id="toc_745">17</sup>Permettici di passare per il tuo paese; non passeremo né per campi, né per vigne e non berremo l’acqua dei pozzi; seguiremo la via Regia, senza deviare né a destra né a sinistra, finché avremo oltrepassati i tuoi confini”. <sup id="toc_746">18</sup>Ma Edom gli rispose: “Tu non passerai sul mio territorio; altrimenti uscirò contro di te con la spada”. <sup id="toc_747">19</sup>Gli Israeliti gli dissero: “Passeremo per la strada maestra; se noi e il nostro bestiame berremo la tua acqua, te la pagheremo; lasciaci soltanto transitare a piedi”. <sup id="toc_748">20</sup>Ma quegli rispose: “Non passerai!”. Edom mosse contro Israele con molta gente e con mano potente. <sup id="toc_749">21</sup>Così Edom rifiutò a Israele il transito per i suoi confini e Israele si allontanò da lui.</p>
  <p><sup id="toc_750">22</sup>Tutta la comunità degli Israeliti levò l’accampamento da Kades e arrivò al monte Cor. <sup id="toc_751">23</sup>Il Signore disse a Mosè e ad Aronne al monte Cor, sui confini del paese di Edom: <sup id="toc_752">24</sup>“Aronne sta per essere riunito ai suoi antenati e non entrerà nel paese che ho dato agli Israeliti, perché siete stati ribelli al mio comandamento alle acque di Mèriba. <sup id="toc_753">25</sup>Prendi Aronne e suo figlio Eleazaro e falli salire sul monte Cor. <sup id="toc_754">26</sup>Spoglia Aronne delle sue vesti e falle indossare a suo figlio Eleazaro; in quel luogo Aronne sarà riunito ai suoi antenati e morirà”. <sup id="toc_755">27</sup>Mosè fece come il Signore aveva ordinato ed essi salirono sul monte Cor, in vista di tutta la comunità. <sup id="toc_756">28</sup>Mosè spogliò Aronne delle sue vesti e le fece indossare a Eleazaro suo figlio; Aronne morì in quel luogo sulla cima del monte. Poi Mosè ed Eleazaro scesero dal monte. <sup id="toc_757">29</sup>Quando tutta la comunità vide che Aronne era morto, tutta la casa d’Israele lo pianse per trenta giorni.</p>
  <h3 id="toc_758">21</h3>
  <p><sup id="toc_759">1</sup>Il re cananeo di Arad, che abitava il Negheb, appena seppe che Israele veniva per la via di Atarim, attaccò battaglia contro Israele e fece alcuni prigionieri. <sup id="toc_760">2</sup>Allora Israele fece un voto al Signore e disse: “Se tu mi metti nelle mani questo popolo, le loro città saranno da me votate allo sterminio”. <sup id="toc_761">3</sup>Il Signore ascoltò la voce di Israele e gli mise nelle mani i Cananei; Israele votò allo sterminio i Cananei e le loro città e quel luogo fu chiamato Corma.</p>
  <p><sup id="toc_762">4</sup>Poi gli Israeliti partirono dal monte Cor, dirigendosi verso il Mare Rosso per aggirare il paese di Edom. Ma il popolo non sopportò il viaggio. <sup id="toc_763">5</sup>Il popolo disse contro Dio e contro Mosè: “Perché ci avete fatti uscire dall’Egitto per farci morire in questo deserto? Perché qui non c’è né pane né acqua e siamo nauseati di questo cibo così leggero”. <sup id="toc_764">6</sup>Allora il Signore mandò fra il popolo serpenti velenosi i quali mordevano la gente e un gran numero d’Israeliti morì. <sup id="toc_765">7</sup>Allora il popolo venne a Mosè e disse: “Abbiamo peccato, perché abbiamo parlato contro il Signore e contro di te; prega il Signore che allontani da noi questi serpenti”. Mosè pregò per il popolo. <sup id="toc_766">8</sup>Il Signore disse a Mosè: “Fatti un serpente e mettilo sopra un’asta; chiunque, dopo essere stato morso, lo guarderà resterà in vita”. <sup id="toc_767">9</sup>Mosè allora fece un serpente di rame e lo mise sopra l’asta; quando un serpente aveva morso qualcuno, se questi guardava il serpente di rame, restava in vita.</p>
  <p><sup id="toc_768">10</sup>Poi gli Israeliti partirono e si accamparono a Obot; <sup id="toc_769">11</sup>partiti da Obot si accamparono a Iie-Abarim nel deserto che sta di fronte a Moab dal lato dove sorge il sole. <sup id="toc_770">12</sup>Di là partirono e si accamparono nella valle di Zered. <sup id="toc_771">13</sup>Poi di lì si mossero e si accamparono sull’altra riva dell’Arnon, che scorre nel deserto e proviene dai confini degli Amorrei; l’Arnon infatti è il confine di Moab fra Moab e gli Amorrei. <sup id="toc_772">14</sup>Per questo si dice nel libro delle Guerre del Signore:</p>
  <p class="testo_rientrato">“Vaeb in Sufa e i torrenti,<br/>
l’Arnon <sup id="toc_773">15</sup>e il pendio dei torrenti,<br/>
che declina verso la sede di Ar<br/>
e si appoggia alla frontiera di Moab”.</p>
  <p><sup id="toc_774">16</sup>Di là andarono a Beer. Questo è il pozzo di cui il Signore disse a Mosè: “Raduna il popolo e io gli darò l’acqua”. <sup id="toc_775">17</sup>Allora Israele cantò questo canto:</p>
  <p class="testo_rientrato">“Sgorga, o pozzo: cantatelo!<br/> <sup id="toc_776">18</sup>Pozzo che i principi hanno scavato,<br/>
che i nobili del popolo hanno perforato<br/>
con lo scettro, con i loro bastoni”.</p>
  <p>Poi dal deserto andarono a Mattana, <sup id="toc_777">19</sup>da Mattana a Nacaliel, da Nacaliel a Bamot <sup id="toc_778">20</sup>e da Bamot alla valle che si trova nelle steppe di Moab presso la cima del Pisga, che è di fronte al deserto.</p>
  <p><sup id="toc_779">21</sup>Israele mandò ambasciatori a Sicon, re degli Amorrei, per dirgli: <sup id="toc_780">22</sup>“Lasciami passare per il tuo paese; noi non devieremo per i campi, né per le vigne, non berremo l’acqua dei pozzi; seguiremo la via Regia finché abbiamo oltrepassato i tuoi confini”. <sup id="toc_781">23</sup>Ma Sicon non permise a Israele di passare per i suoi confini; anzi radunò tutta la sua gente e uscì contro Israele nel deserto; giunse a Iaaz e diede battaglia a Israele. <sup id="toc_782">24</sup>Israele lo sconfisse, passandolo a fil di spada, e conquistò il suo paese dall’Arnon fino allo Iabbok, estendendosi fino alla regione degli Ammoniti, perché la frontiera degli Ammoniti era forte.</p>
  <p><sup id="toc_783">25</sup>Israele prese tutte quelle città e abitò in tutte le città degli Amorrei, cioè in Chesbon e in tutte le città del suo territorio; <sup id="toc_784">26</sup>Chesbon infatti era la città di Sicon, re degli Amorrei, il quale aveva mosso guerra al precedente re di Moab e gli aveva tolto tutto il suo paese fino all’Arnon. <sup id="toc_785">27</sup>Per questo dicono i poeti:</p>
  <p class="testo_rientrato">“Entrate in Chesbon!<br/>
Ben costruita e fondata<br/>
è la città di Sicon!<br/> <sup id="toc_786">28</sup>Perché un fuoco uscì da Chesbon,<br/>
una fiamma dalla città di Sicon<br/>
divorò Ar-Moab,<br/>
inghiottì le alture dell’Arnon.<br/> <sup id="toc_787">29</sup>Guai a te, Moab,<br/>
sei perduto, popolo di Camos!<br/>
Egli ha reso fuggiaschi i suoi figli<br/>
e le sue figlie ha dato in schiavitù<br/>
al re degli Amorrei Sicon.<br/> <sup id="toc_788">30</sup>Ma noi li abbiamo trafitti!<br/>
È rovinata Chesbon fino a Dibon.<br/>
Abbiamo devastato fino a Nofach<br/>
che è presso Madaba”.</p>
  <p><sup id="toc_789">31</sup>Israele si stabilì dunque nel paese degli Amorrei. <sup id="toc_790">32</sup>Poi Mosè mandò a esplorare Iazer e gli Israeliti presero le città del suo territorio e ne cacciarono gli Amorrei che vi si trovavano.</p>
  <p><sup id="toc_791">33</sup>Poi mutarono direzione e salirono lungo la strada verso Basan. Og, re di Basan, uscì contro di loro con tutta la sua gente per dar loro battaglia a Edrei. <sup id="toc_792">34</sup>Ma il Signore disse a Mosè: “Non lo temere, perché io te lo dò in potere, lui, tutta la sua gente e il suo paese; trattalo come hai trattato Sicon, re degli Amorrei, che abitava a Chesbon”. <sup id="toc_793">35</sup>Gli Israeliti batterono lui, con i suoi figli e con tutto il suo popolo, così che non gli rimase più superstite alcuno, e si impadronirono del suo paese.</p>
  <h3 id="toc_794">22</h3>
  <p><sup id="toc_795">1</sup>Poi gli Israeliti partirono e si accamparono nelle steppe di Moab, oltre il Giordano verso Gèrico.</p>
  <p><sup id="toc_796">2</sup>Or Balak, figlio di Zippor, vide quanto Israele aveva fatto agli Amorrei <sup id="toc_797">3</sup>e Moab ebbe grande paura di questo popolo, che era così numeroso; Moab fu preso da spavento di fronte agli Israeliti. <sup id="toc_798">4</sup>Quindi Moab disse agli anziani di Madian: “Ora questa moltitudine divorerà quanto è intorno a noi, come il bue divora l’erba dei campi”.</p>
  <p>Balak, figlio di Zippor, era in quel tempo re di Moab. <sup id="toc_799">5</sup>Egli mandò messaggeri a Balaam, figlio di Beor, a Petor che sta sul fiume, nel paese dei figli di Amau, per chiamarlo e dirgli: “Ecco un popolo è uscito dall’Egitto; ricopre la terra e si è stabilito di fronte a me; <sup id="toc_800">6</sup>ora dunque, vieni e maledicimi questo popolo; poiché è troppo potente per me; forse così riusciremo a sconfiggerlo e potrò scacciarlo dal paese; so infatti che chi tu benedici è benedetto e chi tu maledici è maledetto”.</p>
  <p><sup id="toc_801">7</sup>Gli anziani di Moab e gli anziani di Madian partirono portando in mano il salario dell’indovino; arrivati da Balaam, gli riferirono le parole di Balak. <sup id="toc_802">8</sup>Balaam disse loro: “Alloggiate qui stanotte e vi darò la risposta secondo quanto mi dirà il Signore”. I capi di Moab si fermarono da Balaam.</p>
  <p><sup id="toc_803">9</sup>Ora Dio venne a Balaam e gli disse: “Chi sono questi uomini che stanno da te?”. <sup id="toc_804">10</sup>Balaam rispose a Dio: “Balak, figlio di Zippor, re di Moab, mi ha mandato a dire: <sup id="toc_805">11</sup>Ecco, il popolo che è uscito dall’Egitto, ricopre la terra; ora vieni a maledirmelo; forse riuscirò così a batterlo e potrò scacciarlo”. <sup id="toc_806">12</sup>Dio disse a Balaam: “Tu non andrai con loro, non maledirai quel popolo, perché esso è benedetto”.</p>
  <p><sup id="toc_807">13</sup>Balaam si alzò la mattina e disse ai capi di Balak: “Andatevene al vostro paese, perché il Signore si è rifiutato di lasciarmi venire con voi”. <sup id="toc_808">14</sup>I capi di Moab si alzarono, tornarono da Balak e dissero: “Balaam si è rifiutato di venire con noi”.</p>
  <p><sup id="toc_809">15</sup>Allora Balak mandò di nuovo i capi, in maggior numero e più influenti di quelli di prima. <sup id="toc_810">16</sup>Vennero da Balaam e gli dissero: “Così dice Balak, figlio di Zippor: Nulla ti trattenga dal venire da me; <sup id="toc_811">17</sup>perché io ti colmerò di onori e farò quanto mi dirai; vieni dunque e maledicimi questo popolo”. <sup id="toc_812">18</sup>Ma Balaam rispose e disse ai ministri di Balak: “Quand’anche Balak mi desse la sua casa piena d’argento e oro, non potrei trasgredire l’ordine del Signore, mio Dio, per fare cosa piccola o grande. <sup id="toc_813">19</sup>Nondimeno, trattenetevi qui anche voi stanotte, perché io sappia ciò che il Signore mi dirà ancora”.</p>
  <p><sup id="toc_814">20</sup>Dio venne la notte a Balaam e gli disse: “Se quegli uomini sono venuti a chiamarti, alzati e va’ con loro; ma farai ciò che io ti dirò”. <sup id="toc_815">21</sup>Balaam quindi si alzò la mattina, sellò l’asina e se ne andò con i capi di Moab.</p>
  <p><sup id="toc_816">22</sup>Ma l’ira di Dio si accese perché egli era andato; l’angelo del Signore si pose sulla strada per ostacolarlo. Egli cavalcava l’asina e aveva con sé due servitori. <sup id="toc_817">23</sup>L’asina, vedendo l’angelo del Signore che stava sulla strada con la spada sguainata in mano, deviò dalla strada e cominciò ad andare per i campi. Balaam percosse l’asina per rimetterla sulla strada. <sup id="toc_818">24</sup>Allora l’angelo del Signore si fermò in un sentiero infossato tra le vigne, che aveva un muro di qua e un muro di là. <sup id="toc_819">25</sup>L’asina vide l’angelo del Signore, si serrò al muro e strinse il piede di Balaam contro il muro e Balaam la percosse di nuovo. <sup id="toc_820">26</sup>L’angelo del Signore passò di nuovo più avanti e si fermò in un luogo stretto, tanto stretto che non vi era modo di ritirarsi né a destra, né a sinistra. <sup id="toc_821">27</sup>L’asina vide l’angelo del Signore e si accovacciò sotto Balaam; l’ira di Balaam si accese ed egli percosse l’asina con il bastone. <sup id="toc_822">28</sup>Allora il Signore aprì la bocca all’asina ed essa disse a Balaam: “Che ti ho fatto perché tu mi percuota già per la terza volta?”. <sup id="toc_823">29</sup>Balaam rispose all’asina: “Perché ti sei beffata di me! Se avessi una spada in mano, ti ammazzerei subito”. <sup id="toc_824">30</sup>L’asina disse a Balaam: “Non sono io la tua asina sulla quale hai sempre cavalcato fino ad oggi? Sono forse abituata ad agire così?”. Ed egli rispose: “No”. <sup id="toc_825">31</sup>Allora il Signore aprì gli occhi a Balaam ed egli vide l’angelo del Signore, che stava sulla strada con la spada sguainata. Balaam si inginocchiò e si prostrò con la faccia a terra. <sup id="toc_826">32</sup>L’angelo del Signore gli disse: “Perché hai percosso la tua asina già tre volte? Ecco io sono uscito a ostacolarti il cammino, perché il cammino davanti a me va in precipizio. <sup id="toc_827">33</sup>Tre volte l’asina mi ha visto ed è uscita di strada davanti a me; se non fosse uscita di strada davanti a me, certo io avrei già ucciso te e lasciato in vita lei”. <sup id="toc_828">34</sup>Allora Balaam disse all’angelo del Signore: “Io ho peccato, perché non sapevo che tu ti fossi posto contro di me sul cammino; ora se questo ti dispiace, io tornerò indietro”. <sup id="toc_829">35</sup>L’angelo del Signore disse a Balaam: “Va’ pure con quegli uomini; ma dirai soltanto quello che io ti dirò”. Balaam andò con i capi di Balak.</p>
  <p><sup id="toc_830">36</sup>Quando Balak udì che Balaam arrivava, gli andò incontro a Ir-Moab che è sul confine dell’Arnon, all’estremità del confine. <sup id="toc_831">37</sup>Balak disse a Balaam: “Non ti avevo forse mandato a chiamare con insistenza? Perché non sei venuto da me? Non sono forse in grado di farti onore?”. <sup id="toc_832">38</sup>Balaam rispose a Balak: “Ecco, sono venuto da te; ma ora posso forse dire qualsiasi cosa? La parola che Dio mi metterà in bocca, quella dirò”. <sup id="toc_833">39</sup>Balaam andò con Balak e giunsero a Kiriat-Cusot. <sup id="toc_834">40</sup>Balak immolò bestiame grosso e minuto e mandò parte della carne a Balaam e ai capi che erano con lui.</p>
  <p><sup id="toc_835">41</sup>La mattina Balak prese Balaam e lo fece salire a Bamot-Baal, da dove si vedeva un’estremità dell’accampamento del popolo.</p>
  <h3 id="toc_836">23</h3>
  <p><sup id="toc_837">1</sup>Balaam disse a Balak: “Costruiscimi qui sette altari e preparami qui sette giovenchi e sette arieti”. <sup id="toc_838">2</sup>Balak fece come Balaam aveva detto; Balak e Balaam offrirono un giovenco e un ariete su ciascun altare. <sup id="toc_839">3</sup>Balaam disse a Balak: “Fermati presso il tuo olocausto e io andrò; forse il Signore mi verrà incontro; quel che mi mostrerà io te lo riferirò”. Andò su di una altura brulla.</p>
  <p><sup id="toc_840">4</sup>Dio andò incontro a Balaam e Balaam gli disse: “Ho preparato i sette altari e ho offerto un giovenco e un ariete su ciascun altare”. <sup id="toc_841">5</sup>Allora il Signore mise le parole in bocca a Balaam e gli disse: “Torna da Balak e parla così”. <sup id="toc_842">6</sup>Balaam tornò da Balak che stava presso il suo olocausto: egli e tutti i capi di Moab. <sup id="toc_843">7</sup>Allora Balaam pronunziò il suo poema e disse:</p>
  <p class="testo_rientrato">“Dall’Aram mi ha fatto venire Balak,<br/>
il re di Moab dalle montagne di oriente:<br/>
Vieni, maledici per me Giacobbe;<br/>
vieni, inveisci contro Israele!<br/> <sup id="toc_844">8</sup>Come imprecherò, se Dio non impreca?<br/>
Come inveirò, se il Signore non inveisce?<br/> <sup id="toc_845">9</sup>Anzi, dalla cima delle rupi io lo vedo<br/>
e dalle alture lo contemplo:<br/>
ecco un popolo che dimora solo<br/>
e tra le nazioni non si annovera.<br/> <sup id="toc_846">10</sup>Chi può contare la polvere di Giacobbe?<br/>
Chi può numerare l’accampamento d’Israele?<br/>
Possa io morire della morte dei giusti<br/>
e sia la mia fine come la loro”.</p>
  <p><sup id="toc_847">11</sup>Allora Balak disse a Balaam: “Che mi hai fatto? Io t’ho fatto venire per maledire i miei nemici e tu invece li hai benedetti”. <sup id="toc_848">12</sup>Rispose: “Non devo forse aver cura di dire solo quello che il Signore mi mette sulla bocca?”.</p>
  <p><sup id="toc_849">13</sup>Balak gli disse: “Vieni con me in altro luogo da dove tu possa vederlo: qui ne vedi solo un’estremità, non lo vedi tutto intero; di là me lo devi maledire”. <sup id="toc_850">14</sup>Lo condusse al campo di Zofim, sulla cima del Pisga; costruì sette altari e offrì un giovenco e un ariete su ogni altare. <sup id="toc_851">15</sup>Allora Balaam disse a Balak: “Fermati presso il tuo olocausto e io andrò incontro al Signore”. <sup id="toc_852">16</sup>Il Signore andò incontro a Balaam, gli mise le parole sulla bocca e gli disse: “Torna da Balak e parla così”. <sup id="toc_853">17</sup>Balaam tornò da Balak che stava presso il suo olocausto insieme con i capi di Moab. Balak gli disse: “Che cosa ha detto il Signore?”. <sup id="toc_854">18</sup>Allora Balaam pronunziò il suo poema e disse:</p>
  <p class="testo_rientrato">“Sorgi, Balak, e ascolta;<br/>
porgimi orecchio, figlio di Zippor!<br/> <sup id="toc_855">19</sup>Dio non è un uomo da potersi smentire,<br/>
non è un figlio dell’uomo da potersi pentire.<br/>
Forse Egli dice e poi non fa?<br/>
Promette una cosa che poi non adempie?<br/> <sup id="toc_856">20</sup>Ecco, di benedire ho ricevuto il comando<br/>
e la benedizione io non potrò revocare.<br/> <sup id="toc_857">21</sup>Non si scorge iniquità in Giacobbe,<br/>
non si vede affanno in Israele.<br/>
Il Signore suo Dio è con lui<br/>
e in lui risuona l’acclamazione per il re.<br/> <sup id="toc_858">22</sup>Dio, che lo ha fatto uscire dall’Egitto,<br/>
è per lui come le corna del bufalo.<br/> <sup id="toc_859">23</sup>Perché non vi è sortilegio contro Giacobbe<br/>
e non vi è magìa contro Israele:<br/>
a suo tempo vien detto a Giacobbe<br/>
e a Israele che cosa opera Dio.<br/> <sup id="toc_860">24</sup>Ecco un popolo che si leva come leonessa<br/>
e si erge come un leone;<br/>
non si accovaccia, finché non abbia divorato la preda<br/>
e bevuto il sangue degli uccisi”.</p>
  <p><sup id="toc_861">25</sup>Allora Balak disse a Balaam: “Se proprio non lo maledici, almeno non benedirlo!”. <sup id="toc_862">26</sup>Rispose Balaam e disse a Balak: “Non ti ho già detto, che quanto il Signore dirà io dovrò eseguirlo?”.</p>
  <p><sup id="toc_863">27</sup>Balak disse a Balaam: “Vieni, ti condurrò in altro luogo: forse piacerà a Dio che tu me li maledica di là”. <sup id="toc_864">28</sup>Così Balak condusse Balaam in cima al Peor, che è di fronte al deserto. <sup id="toc_865">29</sup>Balaam disse a Balak: “Costruiscimi qui sette altari e preparami sette giovenchi e sette arieti”. <sup id="toc_866">30</sup>Balak fece come Balaam aveva detto e offrì un giovenco e un ariete su ogni altare.</p>
  <h3 id="toc_867">24</h3>
  <p><sup id="toc_868">1</sup>Balaam vide che al Signore piaceva di benedire Israele e non volle rivolgersi come le altre volte alla magìa, ma voltò la faccia verso il deserto. <sup id="toc_869">2</sup>Balaam alzò gli occhi e vide Israele accampato, tribù per tribù. Allora lo spirito di Dio fu sopra di lui. <sup id="toc_870">3</sup>Egli pronunziò il suo poema e disse:</p>
  <p class="testo_rientrato">“Oracolo di Balaam, figlio di Beor,<br/>
e oracolo dell’uomo dall’occhio penetrante;<br/> <sup id="toc_871">4</sup>oracolo di chi ode le parole di Dio<br/>
e conosce la scienza dell’Altissimo,<br/>
di chi vede la visione dell’Onnipotente,<br/>
e cade ed è tolto il velo dai suoi occhi.<br/> <sup id="toc_872">5</sup>Come sono belle le tue tende, Giacobbe,<br/>
le tue dimore, Israele!<br/> <sup id="toc_873">6</sup>Sono come torrenti che si diramano,<br/>
come giardini lungo un fiume,<br/>
come àloe, che il Signore ha piantati,<br/>
come cedri lungo le acque.<br/> <sup id="toc_874">7</sup>Fluirà l’acqua dalle sue secchie<br/>
e il suo seme come acqua copiosa.<br/>
Il suo re sarà più grande di Agag<br/>
e il suo regno sarà celebrato.<br/> <sup id="toc_875">8</sup>Dio, che lo ha fatto uscire dall’Egitto,<br/>
è per lui come le corna del bùfalo.<br/>
Egli divora le genti che lo avversano,<br/>
addenta le loro ossa<br/>
e spezza le saette scagliate contro di lui.<br/> <sup id="toc_876">9</sup>Si è rannicchiato, si è accovacciato come un leone<br/>
e come una leonessa, chi oserà farlo alzare?<br/>
Chi ti benedice sia benedetto<br/>
e chi ti maledice sia maledetto!”.</p>
  <p><sup id="toc_877">10</sup>Allora l’ira di Balak si accese contro Balaam; Balak batté le mani e disse a Balaam: “Ti ho chiamato per maledire i miei nemici e tu invece per tre volte li hai benedetti! <sup id="toc_878">11</sup>Ora vattene al tuo paese! Avevo detto che ti avrei colmato di onori, ma ecco, il Signore ti ha impedito di averli”. <sup id="toc_879">12</sup>Balaam disse a Balak: “Non avevo forse detto ai messaggeri che mi avevi mandato: <sup id="toc_880">13</sup>Quando anche Balak mi desse la sua casa piena d’argento e d’oro, non potrei trasgredire l’ordine del Signore per fare cosa buona o cattiva di mia iniziativa: ciò che il Signore dirà, quello soltanto dirò? <sup id="toc_881">14</sup>Ora sto per tornare al mio popolo; ebbene vieni: ti predirò ciò che questo popolo farà al tuo popolo negli ultimi giorni”. <sup id="toc_882">15</sup>Egli pronunciò il suo poema e disse:</p>
  <p class="testo_rientrato">“Oracolo di Balaam, figlio di Beor,<br/>
oracolo dell’uomo dall’occhio penetrante,<br/> <sup id="toc_883">16</sup>oracolo di chi ode le parole di Dio<br/>
e conosce la scienza dell’Altissimo,<br/>
di chi vede la visione dell’Onnipotente,<br/>
e cade ed è tolto il velo dai suoi occhi.<br/> <sup id="toc_884">17</sup>Io lo vedo, ma non ora,<br/>
io lo contemplo, ma non da vicino:<br/>
Una stella spunta da Giacobbe<br/>
e uno scettro sorge da Israele,<br/>
spezza le tempie di Moab<br/>
e il cranio dei figli di Set,<br/> <sup id="toc_885">18</sup>Edom diverrà sua conquista<br/>
e diverrà sua conquista Seir, suo nemico,<br/>
mentre Israele compirà prodezze.<br/> <sup id="toc_886">19</sup>Uno di Giacobbe dominerà i suoi nemici<br/>
e farà perire gli scampati da Ar”.</p>
  <p><sup id="toc_887">20</sup>Poi vide Amalek, pronunziò il suo poema e disse:</p>
  <p class="testo_rientrato">“Amalek è la prima delle nazioni,<br/>
ma il suo avvenire sarà eterna rovina”.</p>
  <p><sup id="toc_888">21</sup>Poi vide i Keniti, pronunziò il suo poema e disse:</p>
  <p class="testo_rientrato">“Sicura è la tua dimora, o Caino,<br/>
e il tuo nido è aggrappato alla roccia.<br/> <sup id="toc_889">22</sup>Eppure sarà dato alla distruzione,<br/>
finché Assur ti deporterà in prigionia”.</p>
  <p><sup id="toc_890">23</sup>Pronunziò ancora il suo poema e disse:</p>
  <p class="testo_rientrato">“Ahimè! chi potrà sopravvivere,<br/>
dopo che il Signore avrà compiuto tal cosa?<br/> <sup id="toc_891">24</sup>Verranno navi dalla parte di Cipro<br/>
e opprimeranno Assur e opprimeranno Eber,<br/>
ma anch’egli andrà in perdizione”.</p>
  <p><sup id="toc_892">25</sup>Poi Balaam si alzò e tornò al suo paese, mentre Balak se ne andò per la sua strada.</p>
  <h3 id="toc_893">25</h3>
  <p><sup id="toc_894">1</sup>Israele si stabilì a Sittim e il popolo cominciò a trescare con le figlie di Moab. <sup id="toc_895">2</sup>Esse invitarono il popolo ai sacrifici offerti ai loro dei; il popolo mangiò e si prostrò davanti ai loro dei. <sup id="toc_896">3</sup>Israele aderì al culto di Baal-Peor e l’ira del Signore si accese contro Israele.</p>
  <p><sup id="toc_897">4</sup>Il Signore disse a Mosè: “Prendi tutti i capi del popolo e fa’ appendere al palo i colpevoli, davanti al Signore, al sole, perché l’ira ardente del Signore si allontani da Israele”. <sup id="toc_898">5</sup>Mosè disse ai giudici d’Israele: “Ognuno di voi uccida dei suoi uomini coloro che hanno aderito al culto di Baal-Peor”.</p>
  <p><sup id="toc_899">6</sup>Ed ecco uno degli Israeliti venne e condusse ai suoi fratelli una donna madianita, sotto gli occhi di Mosè e di tutta la comunità degli Israeliti, mentre essi stavano piangendo all’ingresso della tenda del convegno. <sup id="toc_900">7</sup>Vedendo ciò, Pincas figlio di Eleazaro, figlio del sacerdote Aronne, si alzò in mezzo alla comunità, prese in mano una lancia, <sup id="toc_901">8</sup>seguì quell’uomo di Israele nella tenda e li trafisse tutti e due, l’uomo di Israele e la donna, nel basso ventre. E il flagello cessò tra gli Israeliti. <sup id="toc_902">9</sup>Di quel flagello morirono ventiquattromila persone.</p>
  <p><sup id="toc_903">10</sup>Il Signore disse a Mosè: <sup id="toc_904">11</sup>“Pincas, figlio di Eleazaro, figlio del sacerdote Aronne, ha allontanato la mia ira dagli Israeliti, perché egli è stato animato dal mio zelo fra di loro, e io nella mia gelosia non ho sterminato gli Israeliti. <sup id="toc_905">12</sup>Perciò digli che io stabilisco con lui un’alleanza di pace, <sup id="toc_906">13</sup>che sarà per lui e per la sua stirpe dopo di lui un’alleanza di un sacerdozio perenne, perché egli ha avuto zelo per il suo Dio e ha fatto il rito espiatorio per gli Israeliti”. <sup id="toc_907">14</sup>Ora l’uomo d’Israele, che è stato ucciso con la donna madianita, si chiamava Zimri, figlio di Salu, capo di un casato paterno dei Simeoniti. <sup id="toc_908">15</sup>La donna che è stata uccisa, la Madianita, si chiamava Cozbi, figlia di Zur, capo della gente di un casato in Madian.</p>
  <p><sup id="toc_909">16</sup>Poi il Signore disse a Mosè: <sup id="toc_910">17</sup>“Trattate i Madianiti da nemici e uccideteli, <sup id="toc_911">18</sup>poiché essi vi hanno trattati da nemici con le astuzie mediante le quali vi hanno sedotti nella faccenda di Peor e nella faccenda di Cozbi, figlia di un principe di Madian, loro sorella, che è stata uccisa il giorno del flagello causato per la faccenda di Peor”.</p>
  <h3 id="toc_912">26</h3>
  <p><sup id="toc_913">1</sup>Il Signore disse a Mosè e ad Eleazaro, figlio del sacerdote Aronne: <sup id="toc_914">2</sup>“Fate il censimento di tutta la comunità degli Israeliti, dall’età di vent’anni in su, secondo i loro casati paterni, di quanti in Israele possono andare in guerra”. <sup id="toc_915">3</sup>Mosè e il sacerdote Eleazaro dissero loro nelle steppe di Moab presso il Giordano di fronte a Gèrico: <sup id="toc_916">4</sup>“Si faccia il censimento dall’età di vent’anni in su, come il Signore aveva ordinato a Mosè e agli Israeliti, quando uscirono dal paese d’Egitto”.</p>
  <p><sup id="toc_917">5</sup>Ruben primogenito d’Israele. Figli di Ruben: Enoch, da cui discende la famiglia degli Enochiti; Pallu, da cui discende la famiglia dei Palluiti; <sup id="toc_918">6</sup>Chezron, da cui discende la famiglia degli Chezroniti; Carmi, da cui discende la famiglia dei Carmiti. <sup id="toc_919">7</sup>Tali sono le famiglie dei Rubeniti: quelli che furono registrati erano quarantatremilasettecentotrenta. <sup id="toc_920">8</sup>Figli di Pallu: Eliab. <sup id="toc_921">9</sup>Figli di Eliab: Nemuel, Datan e Abiram. Questi sono quel Datan e quell’Abiram, membri del consiglio, che si ribellarono contro Mosè e contro Aronne con la gente di Core, quando questa si era ribellata contro il Signore; <sup id="toc_922">10</sup>la terra spalancò la bocca e li inghiottì insieme con Core, quando quella gente perì e il fuoco divorò duecentocinquanta uomini, che servirono d’esempio. <sup id="toc_923">11</sup>Ma i figli di Core non perirono.</p>
  <p><sup id="toc_924">12</sup>Figli di Simeone secondo le loro famiglie. Da Nemuel discende la famiglia dei Nemueliti; da Iamin la famiglia degli Iaminiti; da Iachin la famiglia degli Iachiniti; da Zocar la famiglia dei Zocariti; <sup id="toc_925">13</sup>da Saul la famiglia dei Sauliti. <sup id="toc_926">14</sup>Tali sono le famiglie dei Simeoniti. Ne furono registrati ventiduemiladuecento.</p>
  <p><sup id="toc_927">15</sup>Figli di Gad secondo le loro famiglie. Da Sefon discende la famiglia dei Sefoniti; da Agghi la famiglia degli Agghiti; da Suni la famiglia dei Suniti; <sup id="toc_928">16</sup>da Ozni la famiglia degli Ozniti; da Eri la famiglia degli Eriti; <sup id="toc_929">17</sup>da Arod la famiglia degli Aroditi; da Areli la famiglia degli Areliti. <sup id="toc_930">18</sup>Tali sono le famiglie dei figli di Gad. Ne furono registrati quarantamilacinquecento.</p>
  <p><sup id="toc_931">19</sup>Figli di Giuda: Er e Onan; ma Er e Onan morirono nel paese di Canaan. <sup id="toc_932">20</sup>Ecco i figli di Giuda secondo le loro famiglie: da Sela discende la famiglia degli Selaniti; da Perez la famiglia dei Pereziti; da Zerach la famiglia degli Zerachiti. <sup id="toc_933">21</sup>I figli di Perez furono: Chezron da cui discende la famiglia dei Chezroniti; Amul da cui discende la famiglia degli Amuliti. <sup id="toc_934">22</sup>Tali sono le famiglie di Giuda. Ne furono registrati settantaseimilacinquecento.</p>
  <p><sup id="toc_935">23</sup>Figli di Issacar secondo le loro famiglie: da Tola discende la famiglia dei Tolaiti; da Puva la famiglia dei Puviti; <sup id="toc_936">24</sup>da Iasub la famiglia degli Iasubiti; da Simron la famiglia dei Simroniti. <sup id="toc_937">25</sup>Tali sono le famiglie di Issacar. Ne furono registrati sessantaquattromilatrecento.</p>
  <p><sup id="toc_938">26</sup>Figli di Zàbulon secondo le loro famiglie: da Sered discende la famiglia dei Serediti; da Elon la famiglia degli Eloniti; da Iacleel la famiglia degli Iacleeliti. <sup id="toc_939">27</sup>Tali sono le famiglie degli Zabuloniti. Ne furono registrati sessantamilacinquecento.</p>
  <p><sup id="toc_940">28</sup>Figli di Giuseppe secondo le loro famiglie: Manàsse ed Efraim. <sup id="toc_941">29</sup>Figli di Manàsse: da Machir discende la famiglia dei Machiriti. Machir generò Gàlaad. Da Gàlaad discende la famiglia dei Galaaditi. <sup id="toc_942">30</sup>Questi sono i figli di Gàlaad: Iezer da cui discende la famiglia degli Iezeriti; Elek da cui discende la famiglia degli Eleciti; <sup id="toc_943">31</sup>Asriel da cui discende la famiglia degli Asrieliti; Sichem da cui discende la famiglia dei Sichemiti; <sup id="toc_944">32</sup>Semida da cui discende la famiglia dei Semiditi; Efer da cui discende la famiglia degli Eferiti. <sup id="toc_945">33</sup>Ora Zelofcad, figlio di Efer, non ebbe maschi ma soltanto figlie e le figlie di Zelofcad si chiamarono Macla, Noa, Ogla, Milca e Tirza. <sup id="toc_946">34</sup>Tali sono le famiglie di Manàsse: gli uomini registrati furono cinquantaduemilasettecento.</p>
  <p><sup id="toc_947">35</sup>Questi sono i figli di Efraim secondo le loro famiglie: da Sutelach discende la famiglia dei Sutelachiti; da Beker la famiglia dei Bekeriti; da Tacan la famiglia dei Tacaniti. <sup id="toc_948">36</sup>Questi sono i figli di Sutelach: da Erano è discesa la famiglia degli Eraniti. <sup id="toc_949">37</sup>Tali sono le famiglie dei figli di Efraim. Ne furono registrati trentaduemilacinquecento. Questi sono i figli di Giuseppe secondo le loro famiglie.</p>
  <p><sup id="toc_950">38</sup>Figli di Beniamino secondo le loro famiglie: da Bela discende la famiglia dei Belaiti; da Asbel la famiglia degli Asbeliti; da Airam la famiglia degli Airamiti; <sup id="toc_951">39</sup>da Sufam la famiglia degli Sufamiti; <sup id="toc_952">40</sup>da Ufam la famiglia degli Ufamiti. I figli di Bela furono Ard e Naaman; da Ard discende la famiglia degli Arditi; da Naaman discende la famiglia dei Naamiti. <sup id="toc_953">41</sup>Tali sono i figli di Beniamino secondo le loro famiglie. Gli uomini registrati furono quarantacinquemilaseicento.</p>
  <p><sup id="toc_954">42</sup>Questi sono i figli di Dan secondo le loro famiglie: da Suam discende la famiglia dei Suamiti. Sono queste le famiglie di Dan secondo le loro famiglie. <sup id="toc_955">43</sup>Totale per le famiglie dei Suamiti: ne furono registrati sessantaquattromilaquattrocento.</p>
  <p><sup id="toc_956">44</sup>Figli di Aser secondo le loro famiglie: da Imna discende la famiglia degli Imniti; da Isvi la famiglia degli Isviti; da Beria la famiglia dei Beriiti. <sup id="toc_957">45</sup>Dai figli di Beria discendono: da Eber la famiglia degli Eberiti; da Malchiel la famiglia dei Malchieliti. <sup id="toc_958">46</sup>La figlia di Aser si chiamava Sera. <sup id="toc_959">47</sup>Tali sono le famiglie dei figli di Aser. Ne furono registrati cinquantatremilaquattrocento.</p>
  <p><sup id="toc_960">48</sup>Figli di Nèftali secondo le loro famiglie: da Iacseel discende la famiglia degli Iacseeliti; da Guni la famiglia dei Guniti; <sup id="toc_961">49</sup>da Ieser la famiglia degli Ieseriti; da Sillem la famiglia dei Sillemiti. <sup id="toc_962">50</sup>Tali sono le famiglie di Nèftali secondo le loro famiglie. Gli uomini registrati furono quarantacinquemilaquattrocento.</p>
  <p><sup id="toc_963">51</sup>Questi sono gli Israeliti che furono registrati: seicentounmilasettecentotrenta.</p>
  <p><sup id="toc_964">52</sup>Il Signore disse a Mosè: <sup id="toc_965">53</sup>“Il paese sarà diviso tra di essi, per essere la loro proprietà, secondo il numero delle persone. <sup id="toc_966">54</sup>A quelli che sono in maggior numero darai in possesso una porzione maggiore; a quelli che sono in minor numero darai una porzione minore; si darà a ciascuno la sua porzione secondo il censimento. <sup id="toc_967">55</sup>Ma la ripartizione del paese sarà gettata a sorte; essi riceveranno la rispettiva proprietà secondo i nomi delle loro tribù paterne. <sup id="toc_968">56</sup>La ripartizione delle proprietà sarà gettata a sorte per tutte le tribù grandi o piccole”.</p>
  <p><sup id="toc_969">57</sup>Questi sono i leviti dei quali si fece il censimento secondo le loro famiglie: da Gherson discende la famiglia dei Ghersoniti; da Keat la famiglia dei Keatiti; da Merari la famiglia dei Merariti.</p>
  <p><sup id="toc_970">58</sup>Queste sono le famiglie di Levi: la famiglia dei Libniti, la famiglia degli Ebroniti, la famiglia dei Macliti, la famiglia dei Musiti, la famiglia dei Coriti. Keat generò Amram. <sup id="toc_971">59</sup>La moglie di Amram si chiamava Iochebed, figlia di Levi, che nacque a Levi in Egitto; essa partorì ad Amram Aronne, Mosè e Maria loro sorella. <sup id="toc_972">60</sup>Ad Aronne nacquero Nadab e Abiu, Eleazaro e Itamar. <sup id="toc_973">61</sup>Ora Nadab e Abiu morirono quando presentarono al Signore un fuoco profano. <sup id="toc_974">62</sup>Gli uomini registrati furono ventitremila: tutti maschi, dall’età di un mese in su. Non furono compresi nel censimento degli Israeliti perché non fu data loro alcuna proprietà tra gli Israeliti.</p>
  <p><sup id="toc_975">63</sup>Questi sono i registrati da Mosè e dal sacerdote Eleazaro, i quali fecero il censimento degli Israeliti nelle steppe di Moab presso il Giordano di Gèrico. <sup id="toc_976">64</sup>Fra questi non vi era alcuno di quegli Israeliti dei quali Mosè e il sacerdote Aronne avevano fatto il censimento nel deserto del Sinai, <sup id="toc_977">65</sup>perché il Signore aveva detto di loro: “Dovranno morire nel deserto!”. E non ne rimase neppure uno, eccetto Caleb figlio di Iefunne, e Giosuè figlio di Nun.</p>
  <h3 id="toc_978">27</h3>
  <p><sup id="toc_979">1</sup>Le figlie di Zelofcad, figlio di Efer, figlio di Gàlaad, figlio di Machir, figlio di Manàsse, delle famiglie di Manàsse, figlio di Giuseppe, che si chiamavano Macla, Noa, Ogla, Milca e Tirza, <sup id="toc_980">2</sup>si accostarono e si presentarono davanti a Mosè, davanti al sacerdote Eleazaro, davanti ai capi e a tutta la comunità all’ingresso della tenda del convegno, e dissero: <sup id="toc_981">3</sup>“Nostro padre è morto nel deserto. Egli non era nella compagnia di coloro che si adunarono contro il Signore, non era della gente di Core, ma è morto a causa del suo peccato, senza figli maschi. <sup id="toc_982">4</sup>Perché dovrebbe il nome del padre nostro scomparire dalla sua famiglia, per il fatto che non ha avuto figli maschi? Dacci un possedimento in mezzo ai fratelli di nostro padre”. <sup id="toc_983">5</sup>Mosè portò la loro causa davanti al Signore. <sup id="toc_984">6</sup>Il Signore disse a Mosè: <sup id="toc_985">7</sup>“Le figlie di Zelofcad dicono bene. Darai loro in eredità un possedimento tra i fratelli del loro padre e farai passare ad esse l’eredità del loro padre. <sup id="toc_986">8</sup>Parlerai inoltre agli Israeliti e dirai: Quando uno sarà morto senza lasciare un figlio maschio, farete passare la sua eredità alla figlia. <sup id="toc_987">9</sup>Se non ha neppure una figlia, darete la sua eredità ai suoi fratelli. <sup id="toc_988">10</sup>Se non ha fratelli, darete la sua eredità ai fratelli del padre. <sup id="toc_989">11</sup>Se non ci sono fratelli del padre, darete la sua eredità al parente più stretto nella sua famiglia e quegli la possiederà. Questa sarà per i figli di Israele una norma di diritto, come il Signore ha ordinato a Mosè”.</p>
  <p><sup id="toc_990">12</sup>Il Signore disse a Mosè: “Sali su questo monte degli Abarim e contempla il paese che io dò agli Israeliti. <sup id="toc_991">13</sup>Quando l’avrai visto, anche tu sarai riunito ai tuoi antenati, come fu riunito Aronne tuo fratello, <sup id="toc_992">14</sup>perché trasgrediste l’ordine che vi avevo dato nel deserto di Sin, quando la comunità si ribellò e voi non dimostraste la mia santità agli occhi loro, a proposito di quelle acque”. Sono le acque di Mèriba di Kades, nel deserto di Sin. <sup id="toc_993">15</sup>Mosè disse al Signore: <sup id="toc_994">16</sup>“Il Signore, il Dio della vita in ogni essere vivente, metta a capo di questa comunità un uomo <sup id="toc_995">17</sup>che li preceda nell’uscire e nel tornare, li faccia uscire e li faccia tornare, perché la comunità del Signore non sia un gregge senza pastore”. <sup id="toc_996">18</sup>Il Signore disse a Mosè: “Prenditi Giosuè, figlio di Nun, uomo in cui è lo spirito; porrai la mano su di lui, <sup id="toc_997">19</sup>lo farai comparire davanti al sacerdote Eleazaro e davanti a tutta la comunità, gli darai i tuoi ordini in loro presenza <sup id="toc_998">20</sup>e lo farai partecipe della tua autorità, perché tutta la comunità degli Israeliti gli obbedisca. <sup id="toc_999">21</sup>Egli si presenterà davanti al sacerdote Eleazaro, che consulterà per lui il giudizio degli <i>Urim</i>
davanti al Signore; egli e tutti gli Israeliti con lui e tutta la comunità usciranno all’ordine di Eleazaro ed entreranno all’ordine suo”. <sup id="toc_1000">22</sup>Mosè fece come il Signore gli aveva ordinato; prese Giosuè e lo fece comparire davanti al sacerdote Eleazaro e davanti a tutta la comunità; <sup id="toc_1001">23</sup>pose su di lui le mani e gli diede i suoi ordini come il Signore aveva comandato per mezzo di Mosè.</p>
  <h3 id="toc_1002">28</h3>
  <p><sup id="toc_1003">1</sup>Il Signore disse a Mosè: <sup id="toc_1004">2</sup>“Da’ quest’ordine agli Israeliti e di’ loro: Avrete cura di presentarmi al tempo stabilito l’offerta, l’alimento dei miei sacrifici da consumare con il fuoco, soave profumo per me.</p>
  <p><sup id="toc_1005">3</sup>Dirai loro: Questo è il sacrificio consumato dal fuoco che offrirete al Signore; agnelli dell’anno, senza difetti, due al giorno, come olocausto perenne. <sup id="toc_1006">4</sup>Uno degli agnelli lo offrirai la mattina e l’altro agnello lo offrirai al tramonto; <sup id="toc_1007">5</sup>come oblazione un decimo di <i>efa</i>
di fior di farina, intrisa in un quarto di <i>hin</i>
di olio di olive schiacciate. <sup id="toc_1008">6</sup>Tale è l’olocausto perenne, offerto presso il monte Sinai: sacrificio consumato dal fuoco, soave profumo per il Signore. <sup id="toc_1009">7</sup>La libazione sarà di un quarto di <i>hin</i>
per il primo agnello; farai nel santuario la libazione, bevanda inebriante per il Signore. <sup id="toc_1010">8</sup>L’altro agnello l’offrirai al tramonto, con una oblazione e una libazione simili a quelle della mattina: è un sacrificio fatto con il fuoco, soave profumo per il Signore.</p>
  <p><sup id="toc_1011">9</sup>Nel giorno di sabato offrirete due agnelli dell’anno, senza difetti; come oblazione due decimi di fior di farina intrisa in olio, con la sua libazione. <sup id="toc_1012">10</sup>È l’olocausto del sabato, per ogni sabato, oltre l’olocausto perenne e la sua libazione.</p>
  <p><sup id="toc_1013">11</sup>Al principio dei vostri mesi offrirete come olocausto al Signore due giovenchi, un ariete, sette agnelli dell’anno, senza difetti <sup id="toc_1014">12</sup>e tre decimi di fior di farina intrisa in olio, come oblazione per ciascun giovenco; due decimi di fior di farina intrisa in olio, come oblazione per l’ariete, <sup id="toc_1015">13</sup>e un decimo di fior di farina intrisa in olio, come oblazione per ogni agnello. È un olocausto di soave profumo, un sacrificio consumato dal fuoco per il Signore. <sup id="toc_1016">14</sup>Le libazioni saranno di un mezzo <i>hin</i>
di vino per giovenco, di un terzo di <i>hin</i>
per l’ariete e di un quarto di <i>hin</i>
per agnello. Tale è l’olocausto del mese, per tutti i mesi dell’anno. <sup id="toc_1017">15</sup>Si offrirà al Signore un capro in sacrificio espiatorio oltre l’olocausto perenne e la sua libazione.</p>
  <p><sup id="toc_1018">16</sup>Il primo mese, il quattordici del mese sarà la pasqua del Signore. <sup id="toc_1019">17</sup>Il quindici di quel mese sarà giorno di festa. Per sette giorni si mangerà pane azzimo. <sup id="toc_1020">18</sup>Il primo giorno si terrà una sacra adunanza; non farete alcun lavoro servile; <sup id="toc_1021">19</sup>offrirete in sacrificio con il fuoco un olocausto al Signore: due giovenchi, un ariete e sette agnelli dell’anno senza difetti; <sup id="toc_1022">20</sup>come oblazione, fior di farina intrisa in olio; ne offrirete tre decimi per giovenco e due per l’ariete; <sup id="toc_1023">21</sup>ne offrirai un decimo per ciascuno dei sette agnelli <sup id="toc_1024">22</sup>e offrirai un capro come sacrificio espiatorio per fare il rito espiatorio per voi. <sup id="toc_1025">23</sup>Offrirete questi sacrifici oltre l’olocausto della mattina, che è un olocausto perenne. <sup id="toc_1026">24</sup>Li offrirete ogni giorno, per sette giorni; è un alimento sacrificale consumato dal fuoco, soave profumo per il Signore. Lo si offrirà oltre l’olocausto perenne con la sua libazione. <sup id="toc_1027">25</sup>Il settimo giorno terrete una sacra adunanza; non farete alcun lavoro servile.</p>
  <p><sup id="toc_1028">26</sup>Il giorno delle primizie, quando presenterete al Signore una oblazione nuova, alla vostra festa delle settimane, terrete una sacra adunanza; non farete alcun lavoro servile. <sup id="toc_1029">27</sup>Offrirete, in olocausto di soave profumo al Signore, due giovenchi, un ariete e sette agnelli dell’anno; <sup id="toc_1030">28</sup>in oblazione, fior di farina intrisa in olio: tre decimi per ogni giovenco, due decimi per l’ariete <sup id="toc_1031">29</sup>e un decimo per ciascuno dei sette agnelli; <sup id="toc_1032">30</sup>offrirete un capro per il rito espiatorio per voi. <sup id="toc_1033">31</sup>Offrirete questi sacrifici, oltre l’olocausto perpetuo e la sua oblazione. Sceglierete animali senza difetti e vi aggiungerete le loro libazioni.</p>
  <h3 id="toc_1034">29</h3>
  <p><sup id="toc_1035">1</sup>Il settimo mese, il primo giorno del mese terrete una sacra adunanza; non farete alcun lavoro servile; sarà per voi il giorno dell’acclamazione con le trombe. <sup id="toc_1036">2</sup>Offrirete in olocausto di soave odore al Signore un giovenco, un ariete, sette agnelli dell’anno senza difetti; <sup id="toc_1037">3</sup>in oblazione, fior di farina intrisa in olio: tre decimi per il giovenco, due decimi per l’ariete, <sup id="toc_1038">4</sup>un decimo per ciascuno dei sette agnelli <sup id="toc_1039">5</sup>e un capro, in sacrificio espiatorio, per il rito espiatorio per voi; <sup id="toc_1040">6</sup>oltre l’olocausto del mese con la sua oblazione e l’olocausto perenne con la sua oblazione e le loro libazioni, secondo il loro rito. Sarà un sacrificio consumato dal fuoco, soave profumo per il Signore.</p>
  <p><sup id="toc_1041">7</sup>Il decimo giorno di questo settimo mese terrete una sacra adunanza e vi mortificherete; non farete alcun lavoro <sup id="toc_1042">8</sup>e offrirete in olocausto di soave profumo al Signore un giovenco, un ariete, sette agnelli dell’anno senza difetti; <sup id="toc_1043">9</sup>come oblazione, fior di farina intrisa in olio: tre decimi per il giovenco, due decimi per l’ariete, <sup id="toc_1044">10</sup>un decimo per ciascuno dei sette agnelli <sup id="toc_1045">11</sup>e un capro in sacrificio espiatorio, oltre il sacrificio espiatorio proprio del rito dell’espiazione e oltre l’olocausto perenne con la sua oblazione e le loro libazioni.</p>
  <p><sup id="toc_1046">12</sup>Il quindici del settimo mese terrete una sacra adunanza; non farete alcun lavoro servile e celebrerete una festa per il Signore per sette giorni. <sup id="toc_1047">13</sup>Offrirete in olocausto, come sacrificio consumato dal fuoco, soave profumo per il Signore, tredici giovenchi, due arieti, quattordici agnelli dell’anno senza difetti; <sup id="toc_1048">14</sup>come oblazione, fior di farina intrisa in olio: tre decimi per ciascuno dei tredici giovenchi, due decimi per ciascuno dei due arieti, <sup id="toc_1049">15</sup>un decimo per ciascuno dei quattordici agnelli <sup id="toc_1050">16</sup>e un capro in sacrificio espiatorio, oltre l’olocausto perenne, con la sua oblazione e la sua libazione. <sup id="toc_1051">17</sup>Il secondo giorno offrirete dodici giovenchi, due arieti, quattordici agnelli dell’anno senza difetti, <sup id="toc_1052">18</sup>con le loro oblazioni e le libazioni per i giovenchi, gli arieti e gli agnelli secondo il numero e il rito <sup id="toc_1053">19</sup>e un capro in sacrificio espiatorio, oltre l’olocausto perenne, la sua oblazione e le loro libazioni. <sup id="toc_1054">20</sup>Il terzo giorno offrirete undici giovenchi, due arieti, quattordici agnelli dell’anno senza difetti, <sup id="toc_1055">21</sup>con le loro oblazioni e le loro libazioni per i giovenchi, gli arieti e gli agnelli secondo il loro numero e il rito <sup id="toc_1056">22</sup>e un capro in sacrificio espiatorio, oltre l’olocausto perenne, la sua oblazione e la sua libazione. <sup id="toc_1057">23</sup>Il quarto giorno offrirete dieci giovenchi, due arieti, quattordici agnelli dell’anno senza difetti, <sup id="toc_1058">24</sup>con le loro offerte e le loro libazioni per i giovenchi, gli arieti e gli agnelli secondo il loro numero e il rito <sup id="toc_1059">25</sup>e un capro in sacrificio espiatorio, oltre l’olocausto perenne, la sua oblazione e la sua libazione. <sup id="toc_1060">26</sup>Il quinto giorno offrirete nove giovenchi, due arieti, quattordici agnelli dell’anno senza difetti, <sup id="toc_1061">27</sup>con le loro oblazioni e le loro libazioni per i giovenchi, gli arieti, e gli agnelli secondo il loro numero e il rito <sup id="toc_1062">28</sup>e un capro, in sacrificio espiatorio, oltre l’olocausto perenne, la sua oblazione e la sua libazione. <sup id="toc_1063">29</sup>Il sesto giorno offrirete otto giovenchi, due arieti, quattordici agnelli dell’anno senza difetti, <sup id="toc_1064">30</sup>con le loro oblazioni e le loro libazioni per i giovenchi, gli arieti e gli agnelli secondo il loro numero e il rito <sup id="toc_1065">31</sup>e un capro in sacrificio espiatorio, oltre l’olocausto perenne, la sua oblazione e la sua libazione. <sup id="toc_1066">32</sup>Il settimo giorno offrirete sette giovenchi, due arieti, quattordici agnelli dell’anno senza difetti, <sup id="toc_1067">33</sup>con le loro oblazioni e le loro libazioni per i giovenchi, gli arieti e gli agnelli secondo il loro numero e il rito <sup id="toc_1068">34</sup>e un capro, in sacrificio espiatorio, oltre l’olocausto perenne, la sua oblazione e la sua libazione. <sup id="toc_1069">35</sup>L’ottavo giorno terrete una solenne adunanza; non farete alcun lavoro servile; <sup id="toc_1070">36</sup>offrirete in olocausto, come sacrificio consumato dal fuoco, soave profumo per il Signore, un giovenco, un ariete, sette agnelli dell’anno senza difetti, <sup id="toc_1071">37</sup>con le loro oblazioni e le loro libazioni, per il giovenco, l’ariete e gli agnelli secondo il loro numero e il rito <sup id="toc_1072">38</sup>e un capro in sacrificio espiatorio oltre l’olocausto perenne, la sua oblazione e la sua libazione.</p>
  <p><sup id="toc_1073">39</sup>Questi sono i sacrifici che offrirete al Signore nelle vostre solennità, oltre i vostri voti e le vostre offerte volontarie, si tratti dei vostri olocausti o delle vostre oblazioni o delle vostre libazioni o dei vostri sacrifici di comunione”.</p>
  <h3 id="toc_1074">30</h3>
  <p><sup id="toc_1075">1</sup>Mosè riferì agli Israeliti quanto il Signore gli aveva ordinato.</p>
  <p><sup id="toc_1076">2</sup>Mosè disse ai capi delle tribù degli Israeliti: “Questo il Signore ha ordinato: <sup id="toc_1077">3</sup>Quando uno avrà fatto un voto al Signore o si sarà obbligato con giuramento ad una astensione, non violi la sua parola, ma dia esecuzione a quanto ha promesso con la bocca. <sup id="toc_1078">4</sup>Quando una donna avrà fatto un voto al Signore e si sarà obbligata ad una astensione, mentre è ancora in casa del padre, durante la sua giovinezza, <sup id="toc_1079">5</sup>se il padre, avuta conoscenza del voto di lei e dell’astensione alla quale si è obbligata, non dice nulla, tutti i voti di lei saranno validi e saranno valide tutte le astensioni alle quali si sarà obbligata. <sup id="toc_1080">6</sup>Ma se il padre, quando ne viene a conoscenza, le fa opposizione, tutti i voti di lei e tutte le astensioni alle quali si sarà obbligata, non saranno validi; il Signore la perdonerà, perché il padre le ha fatto opposizione. <sup id="toc_1081">7</sup>Se si marita quando è legata da voti o da un obbligo di astensione assunto alla leggera con le labbra, <sup id="toc_1082">8</sup>se il marito ne ha conoscenza e quando viene a conoscenza non dice nulla, i voti di lei saranno validi e saranno validi gli obblighi di astensione da lei assunti. <sup id="toc_1083">9</sup>Ma se il marito, quando ne viene a conoscenza, le fa opposizione, egli annullerà il voto che essa ha fatto e l’obbligo di astensione che essa si è assunta alla leggera; il Signore la perdonerà. <sup id="toc_1084">10</sup>Ma il voto di una vedova o di una donna ripudiata, qualunque sia l’obbligo che si è assunto, rimarrà valido. <sup id="toc_1085">11</sup>Se una donna nella casa del marito farà voti o si obbligherà con giuramento ad una astensione <sup id="toc_1086">12</sup>e il marito ne avrà conoscenza, se il marito non dice nulla e non le fa opposizione, tutti i voti di lei saranno validi e saranno validi tutti gli obblighi di astensione da lei assunti. <sup id="toc_1087">13</sup>Ma se il marito, quando ne viene a conoscenza, li annulla, quanto le sarà uscito dalle labbra, voti od obblighi di astensione, non sarà valido; il marito lo ha annullato; il Signore la perdonerà. <sup id="toc_1088">14</sup>Il marito può ratificare e il marito può annullare qualunque voto e qualunque giuramento, per il quale essa sia obbligata a mortificarsi. <sup id="toc_1089">15</sup>Ma se il marito, da un giorno all’altro, non dice nulla in proposito, egli ratifica così tutti i voti di lei e tutti gli obblighi di astensione da lei assunti; li ratifica perché non ha detto nulla a questo proposito quando ne ha avuto conoscenza. <sup id="toc_1090">16</sup>Ma se li annulla qualche tempo dopo averne avuto conoscenza, porterà il peso della colpa della moglie”.</p>
  <p><sup id="toc_1091">17</sup>Queste sono le leggi che il Signore prescrisse a Mosè riguardo al marito e alla moglie, al padre e alla figlia, quando questa è ancora fanciulla, in casa del padre.</p>
  <h3 id="toc_1092">31</h3>
  <p><sup id="toc_1093">1</sup>Il Signore disse a Mosè: <sup id="toc_1094">2</sup>“Compi la vendetta degli Israeliti contro i Madianiti, poi sarai riunito ai tuoi antenati”. <sup id="toc_1095">3</sup>Mosè disse al popolo: “Mobilitate fra di voi uomini per la guerra e marcino contro Madian per eseguire la vendetta del Signore su Madian. <sup id="toc_1096">4</sup>Manderete in guerra mille uomini per tribù di tutte le tribù d’Israele”. <sup id="toc_1097">5</sup>Così furono forniti, dalle migliaia d’Israele, mille uomini per tribù, cioè dodicimila uomini armati per la guerra. <sup id="toc_1098">6</sup>Mosè mandò in guerra quei mille uomini per tribù e con loro Pincas, figlio del sacerdote Eleazaro, il quale portava gli oggetti sacri e aveva in mano le trombe dell’acclamazione. <sup id="toc_1099">7</sup>Marciarono dunque contro Madian come il Signore aveva ordinato a Mosè, e uccisero tutti i maschi. <sup id="toc_1100">8</sup>Uccisero anche, oltre i loro caduti, i re di Madian Evi, Rekem, Sur, Ur e Reba cioè cinque re di Madian; uccisero anche di spada Balaam figlio di Beor. <sup id="toc_1101">9</sup>Gli Israeliti fecero prigioniere le donne di Madian e i loro fanciulli e depredarono tutto il loro bestiame, tutti i loro greggi e ogni loro bene; <sup id="toc_1102">10</sup>appiccarono il fuoco a tutte le città che quelli abitavano e a tutti i loro attendamenti <sup id="toc_1103">11</sup>e presero tutto il bottino e tutta la preda, gente e bestiame. <sup id="toc_1104">12</sup>Poi condussero i prigionieri, la preda e il bottino a Mosè, al sacerdote Eleazaro e alla comunità degli Israeliti, accampati nelle steppe di Moab, presso il Giordano di fronte a Gèrico.</p>
  <p><sup id="toc_1105">13</sup>Mosè, il sacerdote Eleazaro e tutti i principi della comunità uscirono loro incontro fuori dell’accampamento. <sup id="toc_1106">14</sup>Mosè si adirò contro i comandanti dell’esercito, capi di migliaia e capi di centinaia, che tornavano da quella spedizione di guerra. <sup id="toc_1107">15</sup>Mosè disse loro: “Avete lasciato in vita tutte le femmine? <sup id="toc_1108">16</sup>Proprio loro, per suggerimento di Balaam, hanno insegnato agli Israeliti l’infedeltà verso il Signore, nella faccenda di Peor, per cui venne il flagello nella comunità del Signore. <sup id="toc_1109">17</sup>Ora uccidete ogni maschio tra i fanciulli e uccidete ogni donna che si è unita con un uomo; <sup id="toc_1110">18</sup>ma tutte le fanciulle che non si sono unite con uomini, conservatele in vita per voi. <sup id="toc_1111">19</sup>Voi poi accampatevi per sette giorni fuori del campo; chiunque ha ucciso qualcuno e chiunque ha toccato un cadavere si purifichi il terzo e il settimo giorno; questo per voi e per i vostri prigionieri. <sup id="toc_1112">20</sup>Purificherete anche ogni veste, ogni oggetto di pelle, ogni lavoro di pelo di capra e ogni oggetto di legno”.</p>
  <p><sup id="toc_1113">21</sup>Il sacerdote Eleazaro disse ai soldati che erano andati in guerra: “Questo è l’ordine della legge che il Signore ha prescritto a Mosè: <sup id="toc_1114">22</sup>L’oro, l’argento, il rame, il ferro, lo stagno e il piombo, <sup id="toc_1115">23</sup>quanto può sopportare il fuoco, lo farete passare per il fuoco e sarà reso puro; ma sarà purificato anche con l’acqua della purificazione; quanto non può sopportare il fuoco, lo farete passare per l’acqua. <sup id="toc_1116">24</sup>Vi laverete le vesti il settimo giorno e sarete puri; poi potrete entrare nell’accampamento”.</p>
  <p><sup id="toc_1117">25</sup>Il Signore disse a Mosè: <sup id="toc_1118">26</sup>“Tu, con il sacerdote Eleazaro e con i capi dei casati della comunità, fa’ il censimento di tutta la preda che è stata fatta: della gente e del bestiame; <sup id="toc_1119">27</sup>dividi la preda fra i combattenti che sono andati in guerra e tutta la comunità. <sup id="toc_1120">28</sup>Dalla parte spettante ai soldati che sono andati in guerra preleverai un contributo per il Signore: cioè l’uno per cinquecento delle persone e del grosso bestiame, degli asini e del bestiame minuto. <sup id="toc_1121">29</sup>Lo prenderete sulla metà di loro spettanza e lo darai al sacerdote Eleazaro come offerta da fare con il rito di elevazione in onore del Signore. <sup id="toc_1122">30</sup>Della metà che spetta agli Israeliti prenderai l’uno per cinquanta delle persone del grosso bestiame, degli asini e del bestiame minuto; lo darai ai leviti, che hanno la custodia della Dimora del Signore”.</p>
  <p><sup id="toc_1123">31</sup>Mosè e il sacerdote Eleazaro fecero come il Signore aveva ordinato a Mosè. <sup id="toc_1124">32</sup>Ora il bottino, cioè tutto ciò che rimaneva della preda fatta da coloro che erano stati in guerra, consisteva in seicentosettantacinquemila capi di bestiame minuto, <sup id="toc_1125">33</sup>settantaduemila capi di grosso bestiame, <sup id="toc_1126">34</sup>sessantunmila asini <sup id="toc_1127">35</sup>e trentaduemila persone, ossia donne che non si erano unite con uomini. <sup id="toc_1128">36</sup>La metà, cioè la parte di quelli che erano andati in guerra, fu di trecentotrentasettemilacinquecento capi di bestiame minuto, <sup id="toc_1129">37</sup>dei quali seicentosettantacinque per il tributo al Signore; <sup id="toc_1130">38</sup>trentaseimila capi di grosso bestiame, dei quali settantadue per l’offerta al Signore; <sup id="toc_1131">39</sup>trentamilacinquecento asini, dei quali sessantuno per l’offerta al Signore, <sup id="toc_1132">40</sup>e sedicimila persone, delle quali trentadue per l’offerta al Signore. <sup id="toc_1133">41</sup>Mosè diede al sacerdote Eleazaro il contributo dell’offerta prelevata per il Signore, come il Signore gli aveva ordinato. <sup id="toc_1134">42</sup>La metà che spettava agli Israeliti, dopo che Mosè ebbe fatto la spartizione con gli uomini andati in guerra, <sup id="toc_1135">43</sup>la metà spettante alla comunità fu di trecentotrentasettemilacinquecento capi di bestiame minuto, <sup id="toc_1136">44</sup>trentaseimila capi di grosso bestiame, <sup id="toc_1137">45</sup>trentamilacinquecento asini <sup id="toc_1138">46</sup>e sedicimila persone. <sup id="toc_1139">47</sup>Da questa metà che spettava agli Israeliti, Mosè prese l’uno per cinquanta degli uomini e degli animali e li diede ai leviti che hanno la custodia della Dimora del Signore, come il Signore aveva ordinato a Mosè.</p>
  <p><sup id="toc_1140">48</sup>I comandanti delle migliaia dell’esercito, capi di migliaia e capi di centinaia, si avvicinarono a Mosè e gli dissero: <sup id="toc_1141">49</sup>“I tuoi servi hanno fatto il computo dei soldati che erano sotto i nostri ordini e non ne manca neppure uno. <sup id="toc_1142">50</sup>Per questo portiamo, in offerta al Signore, ognuno quello che ha trovato di oggetti d’oro: bracciali, braccialetti, anelli, pendenti, collane, per il rito espiatorio per le nostre persone davanti al Signore”. <sup id="toc_1143">51</sup>Mosè e il sacerdote Eleazaro presero dalle loro mani quell’oro, tutti gli oggetti lavorati.</p>
  <p><sup id="toc_1144">52</sup>Tutto l’oro dell’offerta, che essi consacrarono al Signore con il rito dell’elevazione, da parte dei capi di migliaia e dei capi di centinaia, pesava sedicimilasettecentocinquanta sicli. <sup id="toc_1145">53</sup>Gli uomini dell’esercito si tennero il bottino che ognuno aveva fatto per conto suo. <sup id="toc_1146">54</sup>Mosè e il sacerdote Eleazaro presero l’oro dei capi di migliaia e di centinaia e lo portarono nella tenda del convegno come memoriale per gli Israeliti davanti al Signore.</p>
  <h3 id="toc_1147">32</h3>
  <p><sup id="toc_1148">1</sup>I figli di Ruben e i figli di Gad avevano bestiame in numero molto grande; quando videro che il paese di Iazer e il paese di Gàlaad erano luoghi da bestiame, <sup id="toc_1149">2</sup>i figli di Gad e i figli di Ruben vennero a parlare a Mosè, al sacerdote Eleazaro e ai principi della comunità e dissero: <sup id="toc_1150">3</sup>“Atarot, Dibon, Iazer, Nimra, Chesbon, Eleale, Sebam, Nebo e Beon, <sup id="toc_1151">4</sup>terre che il Signore ha sconfitte alla presenza della comunità d’Israele, sono terre da bestiame e i tuoi servi hanno appunto il bestiame”. <sup id="toc_1152">5</sup>Aggiunsero: “Se abbiamo trovato grazia ai tuoi occhi, sia concesso ai tuoi servi il possesso di questo paese: non ci far passare il Giordano”.</p>
  <p><sup id="toc_1153">6</sup>Ma Mosè rispose ai figli di Gad e ai figli di Ruben: “Andrebbero dunque i vostri fratelli in guerra e voi ve ne stareste qui? <sup id="toc_1154">7</sup>Perché volete scoraggiare gli Israeliti dal passare nel paese che il Signore ha dato loro? <sup id="toc_1155">8</sup>Così fecero i vostri padri, quando li mandai da Kades-Barnea per esplorare il paese. <sup id="toc_1156">9</sup>Salirono fino alla valle di Escol e, dopo aver esplorato il paese, scoraggiarono gli Israeliti dall’entrare nel paese che il Signore aveva loro dato. <sup id="toc_1157">10</sup>Così l’ira del Signore si accese in quel giorno ed egli giurò: <sup id="toc_1158">11</sup>Gli uomini che sono usciti dall’Egitto, dall’età di vent’anni in su, non vedranno mai il paese che ho promesso con giuramento ad Abramo, a Isacco e a Giacobbe, perché non mi hanno seguito fedelmente, <sup id="toc_1159">12</sup>se non Caleb, figlio di Iefunne, il Kenizzita, e Giosuè figlio di Nun, che hanno seguito il Signore fedelmente. <sup id="toc_1160">13</sup>L’ira del Signore si accese dunque contro Israele; lo fece errare nel deserto per quarant’anni, finché fosse finita tutta la generazione che aveva agito male agli occhi del Signore. <sup id="toc_1161">14</sup>Ed ecco voi sorgerete al posto dei vostri padri, razza di uomini peccatori, per aumentare ancora l’ira del Signore contro Israele. <sup id="toc_1162">15</sup>Perché se voi non volete più seguirlo, il Signore continuerà a lasciarlo nel deserto e voi farete perire tutto questo popolo”.</p>
  <p><sup id="toc_1163">16</sup>Ma quelli si avvicinarono a lui e gli dissero: “Costruiremo qui ovili per il nostro bestiame e città per i nostri fanciulli; <sup id="toc_1164">17</sup>ma, quanto a noi, ci terremo pronti in armi, per marciare davanti agli Israeliti, finché li avremo condotti al luogo destinato loro; intanto, i nostri fanciulli dimoreranno nelle fortezze per timore degli abitanti del paese. <sup id="toc_1165">18</sup>Non torneremo alle nostre case finché ogni Israelita non abbia preso possesso della sua eredità; <sup id="toc_1166">19</sup>non possiederemo nulla con loro al di là del Giordano e più oltre, perché la nostra eredità ci è toccata da questa parte del Giordano, a oriente”.</p>
  <p><sup id="toc_1167">20</sup>Allora Mosè disse loro: “Se fate questo, se vi armate per andare a combattere davanti al Signore, <sup id="toc_1168">21</sup>se tutti quelli di voi che si armeranno passeranno il Giordano davanti al Signore finché egli abbia scacciato i suoi nemici dalla sua presenza, <sup id="toc_1169">22</sup>se non tornerete fin quando il paese vi sarà sottomesso davanti al Signore, voi sarete innocenti di fronte al Signore e di fronte a Israele e questo paese sarà vostra proprietà alla presenza del Signore. <sup id="toc_1170">23</sup>Ma, se non fate così, voi peccherete contro il Signore; sappiate che il vostro peccato vi raggiungerà. <sup id="toc_1171">24</sup>Costruitevi pure città per i vostri fanciulli e ovili per i vostri greggi, ma fate quello che la vostra bocca ha promesso”.</p>
  <p><sup id="toc_1172">25</sup>I figli di Gad e i figli di Ruben dissero a Mosè: “I tuoi servi faranno quello che il mio signore comanda. <sup id="toc_1173">26</sup>I nostri fanciulli, le nostre mogli, i nostri greggi e tutto il nostro bestiame rimarranno qui nelle città di Gàlaad; <sup id="toc_1174">27</sup>ma i tuoi servi, tutti armati per la guerra, andranno a combattere davanti al Signore, come dice il mio signore”.</p>
  <p><sup id="toc_1175">28</sup>Allora Mosè diede per loro ordini al sacerdote Eleazaro, a Giosuè figlio di Nun e ai capifamiglia delle tribù degli Israeliti. <sup id="toc_1176">29</sup>Mosè disse loro: “Se i figli di Gad e i figli di Ruben passeranno con voi il Giordano tutti armati per combattere davanti al Signore e se il paese sarà sottomesso davanti a voi, darete loro in proprietà il paese di Gàlaad. <sup id="toc_1177">30</sup>Ma se non passano armati con voi, avranno la loro proprietà in mezzo a voi nel paese di Canaan”. <sup id="toc_1178">31</sup>I figli di Gad e i figli di Ruben risposero: “Faremo come il Signore ha ordinato ai tuoi servi. <sup id="toc_1179">32</sup>Passeremo in armi davanti al Signore nel paese di Canaan, ma il possesso della nostra eredità resti per noi di qua dal Giordano”.</p>
  <p><sup id="toc_1180">33</sup>Mosè dunque diede ai figli di Gad e ai figli di Ruben e a metà della tribù di Manàsse, figlio di Giuseppe, il regno di Sicon, re degli Amorrei, e il regno di Og, re di Basan: il paese con le sue città comprese entro i confini, le città del paese che si stendeva intorno. <sup id="toc_1181">34</sup>I figli di Gad ricostruirono Dibon, Atarot, Aroer, <sup id="toc_1182">35</sup>Aterot-Sofan, Iazer, Iogbea, <sup id="toc_1183">36</sup>Bet-Nimra e Bet-Aran, fortezze, e fecero ovili per i greggi. <sup id="toc_1184">37</sup>I figli di Ruben ricostruirono Chesbon, Eleale, Kiriataim, <sup id="toc_1185">38</sup>Nebo e Baal-Meon, i cui nomi furono mutati, e Sibma e diedero nomi alle città che avevano ricostruite. <sup id="toc_1186">39</sup>I figli di Machir, figlio di Manàsse, andarono nel paese di Gàlaad, lo presero e ne cacciarono gli Amorrei che vi abitavano. <sup id="toc_1187">40</sup>Mosè allora diede Gàlaad a Machir, figlio di Manàsse, che vi si stabilì. <sup id="toc_1188">41</sup>Anche Iair, figlio di Manàsse, andò e prese i loro villaggi e li chiamò villaggi di Iair. <sup id="toc_1189">42</sup>Nobach andò e prese Kenat con le dipendenze e la chiamò Nobach.</p>
  <h3 id="toc_1190">33</h3>
  <p><sup id="toc_1191">1</sup>Queste sono le tappe degli Israeliti che uscirono dal paese d’Egitto, ordinati secondo le loro schiere, sotto la guida di Mosè e di Aronne. <sup id="toc_1192">2</sup>Mosè scrisse i loro punti di partenza, tappa per tappa, per ordine del Signore; queste sono le loro tappe nell’ordine dei loro punti di partenza.</p>
  <p><sup id="toc_1193">3</sup>Partirono da Ramses il primo mese, il quindici del primo mese. Il giorno dopo la pasqua, gli Israeliti uscirono a mano alzata, alla vista di tutti gli Egiziani, <sup id="toc_1194">4</sup>mentre gli Egiziani seppellivano quelli che il Signore aveva colpiti fra di loro, cioè tutti i primogeniti, quando il Signore aveva fatto giustizia anche dei loro dèi.</p>
  <p><sup id="toc_1195">5</sup>Gli Israeliti partirono dunque da Ramses e si accamparono a Succot. <sup id="toc_1196">6</sup>Partirono da Succot e si accamparono a Etam che è sull’estremità del deserto. <sup id="toc_1197">7</sup>Partirono da Etam e piegarono verso Pi-Achirot, che è di fronte a Baal-Zefon, e si accamparono davanti a Migdol. <sup id="toc_1198">8</sup>Partirono da Pi-Achirot, attraversarono il mare in direzione del deserto, fecero tre giornate di marcia nel deserto di Etam e si accamparono a Mara. <sup id="toc_1199">9</sup>Partirono da Mara e giunsero ad Elim; ad Elim c’erano dodici sorgenti di acqua e settanta palme; qui si accamparono. <sup id="toc_1200">10</sup>Partirono da Elim e si accamparono presso il Mare Rosso. <sup id="toc_1201">11</sup>Partirono dal Mare Rosso e si accamparono nel deserto di Sin. <sup id="toc_1202">12</sup>Partirono dal deserto di Sin e si accamparono a Dofka. <sup id="toc_1203">13</sup>Partirono da Dofka e si accamparono ad Alus. <sup id="toc_1204">14</sup>Partirono da Alus e si accamparono a Refidim dove non c’era acqua da bere per il popolo. <sup id="toc_1205">15</sup>Partirono da Refidim e si accamparono nel deserto del Sinai.</p>
  <p><sup id="toc_1206">16</sup>Partirono dal deserto del Sinai e si accamparono a Kibrot-Taava. <sup id="toc_1207">17</sup>Partirono da Kibrot-Taava e si accamparono a Cazerot. <sup id="toc_1208">18</sup>Partirono da Cazerot e si accamparono a Ritma. <sup id="toc_1209">19</sup>Partirono da Ritma e si accamparono a Rimmon-Perez. <sup id="toc_1210">20</sup>Partirono da Rimmon-Perez e si accamparono a Libna. <sup id="toc_1211">21</sup>Partirono da Libna e si accamparono a Rissa. <sup id="toc_1212">22</sup>Partirono da Rissa e si accamparono a Keelata. <sup id="toc_1213">23</sup>Partirono da Keelata e si accamparono al monte Sefer. <sup id="toc_1214">24</sup>Partirono dal monte Sefer e si accamparono ad Arada. <sup id="toc_1215">25</sup>Partirono da Arada e si accamparono a Makelot. <sup id="toc_1216">26</sup>Partirono da Makelot e si accamparono a Tacat. <sup id="toc_1217">27</sup>Partirono da Tacat e si accamparono a Terach. <sup id="toc_1218">28</sup>Partirono da Terach e si accamparono a Mitka. <sup id="toc_1219">29</sup>Partirono da Mitka e si accamparono ad Asmona. <sup id="toc_1220">30</sup>Partirono da Asmona e si accamparono a Moserot. <sup id="toc_1221">31</sup>Partirono da Moserot e si accamparono a Bene-Iaakan. <sup id="toc_1222">32</sup>Partirono da Bene-Iaakan e si accamparono a Or-Ghidgad. <sup id="toc_1223">33</sup>Partirono da Or-Ghidgad e si accamparono a Iotbata. <sup id="toc_1224">34</sup>Partirono da Iotbata e si accamparono ad Abrona. <sup id="toc_1225">35</sup>Partirono da Abrona e si accamparono a Ezion-Gheber.</p>
  <p><sup id="toc_1226">36</sup>Partirono da Ezion-Gheber e si accamparono nel deserto di Sin, cioè a Kades. <sup id="toc_1227">37</sup>Poi partirono da Kades e si accamparono al monte Or all’estremità del paese di Edom. <sup id="toc_1228">38</sup>Il sacerdote Aronne salì sul monte Or per ordine del Signore e in quel luogo morì il quarantesimo anno dopo l’uscita degli Israeliti dal paese d’Egitto, il quinto mese, il primo giorno del mese. <sup id="toc_1229">39</sup>Aronne era in età di centoventitré anni quando morì sul monte Or. <sup id="toc_1230">40</sup>Il cananeo re di Arad, che abitava nel Negheb, nel paese di Canaan, venne a sapere che gli Israeliti arrivavano.</p>
  <p><sup id="toc_1231">41</sup>Partirono dal monte Or e si accamparono a Salmona. <sup id="toc_1232">42</sup>Partirono da Salmona e si accamparono a Punon. <sup id="toc_1233">43</sup>Partirono da Punon e si accamparono a Obot. <sup id="toc_1234">44</sup>Partirono da Obot e si accamparono a Iie-Abarim sui confini di Moab. <sup id="toc_1235">45</sup>Partirono da Iie-Abarim e si accamparono a Dibon-Gad. <sup id="toc_1236">46</sup>Partirono da Dibon-Gad e si accamparono ad Almon-Diblataim. <sup id="toc_1237">47</sup>Partirono da Almon-Diblataim e si accamparono ai monti Abarim di fronte a Nebo. <sup id="toc_1238">48</sup>Partirono dai monti Abarim e si accamparono nelle steppe di Moab, presso il Giordano di Gèrico. <sup id="toc_1239">49</sup>Si accamparono presso il Giordano, da Bet-Iesimot fino ad Abel-Sittim nelle steppe di Moab.</p>
  <p><sup id="toc_1240">50</sup>Il Signore disse a Mosè nelle steppe di Moab presso il Giordano di Gèrico: <sup id="toc_1241">51</sup>“Parla agli Israeliti e riferisci loro: Quando avrete passato il Giordano e sarete entrati nel paese di Canaan, <sup id="toc_1242">52</sup>caccerete dinanzi a voi tutti gli abitanti del paese, distruggerete tutte le loro immagini, distruggerete tutte le loro statue di metallo fuso e distruggerete tutte le loro alture. <sup id="toc_1243">53</sup>Prenderete possesso del paese e in esso vi stabilirete, perché io vi ho dato il paese in proprietà. <sup id="toc_1244">54</sup>Dividerete il paese a sorte secondo le vostre famiglie. A quelle che sono più numerose darete una porzione maggiore e a quelle che sono meno numerose darete una porzione minore. Ognuno avrà quello che gli sarà toccato in sorte; farete la divisione secondo le tribù dei vostri padri. <sup id="toc_1245">55</sup>Ma se non cacciate dinanzi a voi gli abitanti del paese, quelli di loro che vi avrete lasciati saranno per voi come spine negli occhi e pungoli nei fianchi e vi faranno tribolare nel paese che abiterete. <sup id="toc_1246">56</sup>Allora io tratterò voi come mi ero proposto di trattare loro”.</p>
  <h3 id="toc_1247">34</h3>
  <p><sup id="toc_1248">1</sup>Il Signore disse a Mosè: <sup id="toc_1249">2</sup>“Da’ questo ordine agli Israeliti e riferisci loro: Quando entrerete nel paese di Canaan, questa sarà la terra che vi toccherà in eredità: il paese di Canaan.</p>
  <p><sup id="toc_1250">3</sup>Il vostro confine meridionale comincerà al deserto di Sin, vicino a Edom; così la vostra frontiera meridionale partirà dall’estremità del Mar Morto, a oriente; <sup id="toc_1251">4</sup>questa frontiera volgerà al sud della salita di Akrabbim, passerà per Sin e si estenderà a mezzogiorno di Kades-Barnea; poi continuerà verso Cazar-Addar e passerà per Asmon. <sup id="toc_1252">5</sup>Da Asmon la frontiera girerà fino al torrente d’Egitto e finirà al mare. <sup id="toc_1253">6</sup>La vostra frontiera a occidente sarà il Mar Mediterraneo: quella sarà la vostra frontiera occidentale. <sup id="toc_1254">7</sup>Questa sarà la vostra frontiera settentrionale: partendo dal Mar Mediterraneo, traccerete una linea fino al monte Or; <sup id="toc_1255">8</sup>dal monte Or, la traccerete in direzione di Amat e l’estremità della frontiera sarà a Zedad; <sup id="toc_1256">9</sup>la frontiera continuerà fino a Zifron e finirà a Cazar-Enan: questa sarà la vostra frontiera settentrionale. <sup id="toc_1257">10</sup>Traccerete la vostra frontiera orientale da Cazar-Enan a Sefam; <sup id="toc_1258">11</sup>la frontiera scenderà da Sefam verso Ribla, a oriente di Ain; poi la frontiera scenderà e si estenderà lungo il mare di Genèsaret, a oriente; <sup id="toc_1259">12</sup>poi la frontiera scenderà lungo il Giordano e finirà al Mar Morto. Questo sarà il vostro paese con le sue frontiere tutt’intorno”.</p>
  <p><sup id="toc_1260">13</sup>Mosè comunicò quest’ordine agli Israeliti e disse loro: “Questo è il paese che vi distribuirete a sorte e che il Signore ha ordinato di dare a nove tribù e mezza; <sup id="toc_1261">14</sup>poiché la tribù dei figli di Ruben, secondo i loro casati paterni, e la tribù dei figli di Gad, secondo i loro casati paterni, e metà della tribù di Manàsse hanno ricevuto la loro porzione. <sup id="toc_1262">15</sup>Queste due tribù e mezza hanno ricevuto la loro porzione oltre il Giordano di Gèrico, dal lato orientale”.</p>
  <p><sup id="toc_1263">16</sup>Il Signore disse a Mosè: <sup id="toc_1264">17</sup>“Questi sono i nomi degli uomini che spartiranno il paese fra di voi: il sacerdote Eleazaro e Giosuè, figlio di Nun. <sup id="toc_1265">18</sup>Prenderete anche un capo di ogni tribù per fare la spartizione del paese. <sup id="toc_1266">19</sup>Ecco i nomi di questi uomini. Per la tribù di Giuda, Caleb figlio di Iefunne. <sup id="toc_1267">20</sup>Per la tribù dei figli di Simeone, Samuele figlio di Ammiud. <sup id="toc_1268">21</sup>Per la tribù di Beniamino, Elidad figlio di Chislon. <sup id="toc_1269">22</sup>Per la tribù dei figli di Dan, il capo Bukki figlio di Iogli. <sup id="toc_1270">23</sup>Per i figli di Giuseppe, per la tribù dei figli di Manàsse, il capo Anniel figlio di Efod; <sup id="toc_1271">24</sup>per la tribù dei figli di Efraim, il capo Kemuel figlio di Siptan. <sup id="toc_1272">25</sup>Per la tribù dei figli di Zàbulon, il capo Elisafan figlio di Parnach. <sup id="toc_1273">26</sup>Per la tribù dei figli di Issacar, il capo Paltiel figlio di Azzan. <sup id="toc_1274">27</sup>Per la tribù dei figli di Aser, il capo Achiud, figlio di Selomi. <sup id="toc_1275">28</sup>Per la tribù dei figli di Nèftali, il capo Pedael figlio di Ammiud”. <sup id="toc_1276">29</sup>Questi sono coloro ai quali il Signore ordinò di spartire il possesso del paese di Canaan tra gli Israeliti.</p>
  <h3 id="toc_1277">35</h3>
  <p><sup id="toc_1278">1</sup>Il Signore disse ancora a Mosè nelle steppe di Moab presso il Giordano di Gèrico: <sup id="toc_1279">2</sup>“Ordina agli Israeliti che dell’eredità che possiederanno riservino ai leviti città da abitare; darete anche ai leviti il contado che è intorno alla città. <sup id="toc_1280">3</sup>Essi avranno le città per abitarvi e il contado servirà per il loro bestiame, per i loro beni e per tutti i loro animali. <sup id="toc_1281">4</sup>Il contado delle città che darete ai leviti si estenderà per lo spazio di mille cubiti fuori dalle mura della città tutt’intorno. <sup id="toc_1282">5</sup>Misurerete dunque, fuori della città, duemila cubiti dal lato orientale, duemila cubiti dal lato meridionale, duemila cubiti dal lato occidentale e duemila cubiti dal lato settentrionale; la città sarà in mezzo. Tale sarà il contado di ciascuna delle loro città. <sup id="toc_1283">6</sup>Fra le città che darete ai leviti, sei saranno città di asilo, che voi designerete perché vi si rifugi l’omicida: a queste aggiungerete altre quarantadue città. <sup id="toc_1284">7</sup>Tutte le città che darete ai leviti saranno dunque quarantotto con il relativo contado. <sup id="toc_1285">8</sup>Di queste città che darete ai leviti, prendendole dalla proprietà degli Israeliti, ne prenderete di più da quelli che ne hanno di più e di meno da quelli che ne hanno di meno; ognuno ai leviti darà delle sue città in proporzione della eredità che gli sarà toccata”.</p>
  <p><sup id="toc_1286">9</sup>Il Signore disse a Mosè: <sup id="toc_1287">10</sup>“Parla agli Israeliti e riferisci loro: Quando avrete passato il Giordano e sarete entrati nel paese di Canaan, <sup id="toc_1288">11</sup>designerete città che siano per voi città di asilo, dove possa rifugiarsi l’omicida che avrà ucciso qualcuno involontariamente. <sup id="toc_1289">12</sup>Queste città vi serviranno di asilo contro il vendicatore del sangue, perché l’omicida non sia messo a morte prima di comparire in giudizio dinanzi alla comunità. <sup id="toc_1290">13</sup>Delle città che darete, sei saranno dunque per voi città di asilo. <sup id="toc_1291">14</sup>Darete tre città di qua dal Giordano e darete tre altre città nel paese di Canaan; saranno città di rifugio. <sup id="toc_1292">15</sup>Queste sei città serviranno di rifugio agli Israeliti, al forestiero e all’ospite che soggiornerà in mezzo a voi, perché vi si rifugi chiunque abbia ucciso qualcuno involontariamente.</p>
  <p><sup id="toc_1293">16</sup>Ma se uno colpisce un altro con uno strumento di ferro e quegli muore, quel tale è omicida; l’omicida dovrà essere messo a morte. <sup id="toc_1294">17</sup>Se lo colpisce con una pietra che aveva in mano, atta a causare la morte, e il colpito muore, quel tale è un omicida; l’omicida dovrà essere messo a morte. <sup id="toc_1295">18</sup>O se lo colpisce con uno strumento di legno che aveva in mano, atto a causare la morte, e il colpito muore, quel tale è un omicida; l’omicida dovrà essere messo a morte. <sup id="toc_1296">19</sup>Sarà il vendicatore del sangue quegli che metterà a morte l’omicida; quando lo incontrerà, lo ucciderà. <sup id="toc_1297">20</sup>Se uno da’ a un altro una spinta per odio o gli getta contro qualcosa con premeditazione, e quegli muore, <sup id="toc_1298">21</sup>o lo colpisce per inimicizia con la mano, e quegli muore, chi ha colpito dovrà essere messo a morte; egli è un omicida e il vendicatore del sangue ucciderà l’omicida quando lo incontrerà.</p>
  <p><sup id="toc_1299">22</sup>Ma se gli da’ una spinta per caso e non per inimicizia o gli getta contro qualcosa senza premeditazione <sup id="toc_1300">23</sup>o se, senza volerlo, gli fa cadere addosso una pietra che possa causare la morte e quegli ne muore, senza che l’altro che fosse nemico o gli volesse fare del male, <sup id="toc_1301">24</sup>allora ecco le regole secondo le quali la comunità giudicherà fra colui che ha colpito e il vendicatore del sangue. <sup id="toc_1302">25</sup>La comunità libererà l’omicida dalle mani del vendicatore del sangue e lo farà tornare alla città di asilo dove era fuggito. Lì dovrà abitare fino alla morte del sommo sacerdote che fu unto con l’olio santo. <sup id="toc_1303">26</sup>Ma se l’omicida esce dai confini della città di asilo dove si era rifugiato <sup id="toc_1304">27</sup>e se il vendicatore del sangue trova l’omicida fuori dei confini della sua città di asilo e l’uccide, il vendicatore del sangue non sarà reo del sangue versato. <sup id="toc_1305">28</sup>Perché l’omicida deve stare nella sua città di asilo fino alla morte del sommo sacerdote; dopo la morte del sommo sacerdote, l’omicida potrà tornare nella terra di sua proprietà.</p>
  <p><sup id="toc_1306">29</sup>Queste vi servano come norme di diritto, di generazione in generazione, in tutti i luoghi dove abiterete. <sup id="toc_1307">30</sup>Se uno uccide un altro, l’omicida sarà messo a morte in seguito a deposizione di testimoni, ma un unico testimone non basterà per condannare a morte una persona. <sup id="toc_1308">31</sup>Non accetterete prezzo di riscatto per la vita di un omicida, reo di morte, perché dovrà essere messo a morte. <sup id="toc_1309">32</sup>Non accetterete prezzo di riscatto che permetta all’omicida di fuggire dalla sua città di rifugio e di tornare ad abitare nel suo paese fino alla morte del sacerdote. <sup id="toc_1310">33</sup>Non contaminerete il paese dove sarete, perché il sangue contamina il paese; non si potrà fare per il paese alcuna espiazione del sangue che vi sarà stato sparso, se non mediante il sangue di chi l’avrà sparso. <sup id="toc_1311">34</sup>Non contaminerete dunque il paese che andate ad abitare e in mezzo al quale io dimorerò; perché io sono il Signore che dimoro in mezzo agli Israeliti”.</p>
  <h3 id="toc_1312">36</h3>
  <p><sup id="toc_1313">1</sup>I capifamiglia dei figli di Gàlaad, figlio di Machir, figlio di Manàsse, tra le famiglie dei figli di Giuseppe, si fecero avanti a parlare in presenza di Mosè e dei principi capifamiglia degli Israeliti <sup id="toc_1314">2</sup>e dissero: “Il Signore ha ordinato al mio signore di dare il paese in eredità agli Israeliti in base alla sorte; il mio signore ha anche ricevuto l’ordine da Dio di dare l’eredità di Zelofcad, nostro fratello, alle figlie di lui. <sup id="toc_1315">3</sup>Se queste si maritano a qualche figlio delle altre tribù degli Israeliti, la loro eredità sarà detratta dalla eredità dei nostri padri e aggiunta all’eredità della tribù nella quale esse saranno entrate; così sarà detratta dall’eredità che ci è toccata in sorte. <sup id="toc_1316">4</sup>Quando verrà il giubileo per gli Israeliti, la loro eredità sarà aggiunta a quella della tribù nella quale saranno entrate e l’eredità loro sarà detratta dalla eredità della tribù dei nostri padri”.</p>
  <p><sup id="toc_1317">5</sup>Allora Mosè comunicò agli Israeliti quest’ordine ricevuto dal Signore: “La tribù dei figli di Giuseppe dice bene. <sup id="toc_1318">6</sup>Questo il Signore ha ordinato riguardo alle figlie di Zelofcad: si mariteranno a chi vorranno, purché si maritino in una famiglia della tribù dei loro padri. <sup id="toc_1319">7</sup>Nessuna eredità tra gli Israeliti potrà passare da una tribù all’altra, ma ciascuno degli Israeliti si terrà vincolato all’eredità della tribù dei suoi padri. <sup id="toc_1320">8</sup>Ogni fanciulla che possiede una eredità in una tribù degli Israeliti, si mariterà ad uno che appartenga ad una famiglia della tribù di suo padre, perché ognuno degli Israeliti rimanga nel possesso dell’eredità dei suoi padri <sup id="toc_1321">9</sup>e nessuna eredità passi da una tribù all’altra; ognuna delle tribù degli Israeliti si terrà vincolata alla propria eredità”.</p>
  <p><sup id="toc_1322">10</sup>Le figlie di Zelofcad fecero secondo l’ordine che il Signore aveva dato a Mosè. <sup id="toc_1323">11</sup>Macla, Tirza, Ogla, Milca e Noa, le figlie di Zelofcad, sposarono i figli dei loro zii paterni; <sup id="toc_1324">12</sup>si maritarono nelle famiglie dei figli di Manàsse, figlio di Giuseppe, e la loro eredità rimase nella tribù della famiglia del padre loro.</p>
  <p><sup id="toc_1325">13</sup>Questi sono i comandi e le leggi che il Signore diede agli Israeliti per mezzo di Mosè, nelle steppe di Moab, presso il Giordano di Gèrico.</p>
</body>
</html>